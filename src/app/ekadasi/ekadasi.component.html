<article style="background-color: rgb(216, 188, 143);">

<h3>ஏகாதசி மஹிமைகள்</h3>
<h3>( வரலாறு மற்றும் கடைபிடிக்கும் வழிமுறைகள் )</h3>
<img class="w-1/4 ekadasi" src="../../assets/image/ekadasi.png">
<img class="w-1/6 logo" src="../../assets/image/iskconlogo.jpeg">
<h3>
    ஹரே கிருஷ்ண ஹரே கிருஷ்ண <br>
    கிருஷ்ண கிருஷ்ண ஹரே ஹரே <br>
    ஹரே ராம ஹரே ராம<br>
     ராம ராம ஹரே ஹரே<br>
    </h3>
    <h4> தாங்கள் அமைதியும்  ஆனந்தமும் அடைய ஒரே வழி இந்த ஹரே கிருஷ்ண மஹாமந்திரத்தை ஜபம் 
        செய்வது  மட்டுமேயாகும்
        </h4>
        <div class="list-container">
            <h2>ஏகாதசி விஷயங்கள்</h2>
            <ol class="custom-list">
                <li>சமர்ப்பணம் </li>
                <li>அறிமுகம் </li>
                <li>வைஷ்ணவ நாள்காட்டியை புரிந்துகொள்ளுதல் </li>
                <li>திதிகள்:- </li>
                <li>உலகளாவிய கணக்கீடுகள் </li>
                <li>விருத்தி திதி: </li>
                <li>க்ஷய திதி </li>
                <li>சந்திர மற்றும் சூரிய வருடங்கள், மாதங்கள் மற்றும் திதிகள்: </li>
                <li>சுத்த மற்றும் அசுத்த திதிகள்: </li>
                <li>பூர்வ-வித்தா மற்றும் பர-வித்தா திதிகள் </li>
                <li>ஏகாதசி திதியை நிர்ணயித்தல் </li>
                <li>சம்பூர்ண (முழுமையான) திதி:- </li>
                <li>திதிகளை அடிப்படையாகக் கொண்ட நான்கு விதமான மஹா-துவாதசி </li>
                <li>ஏகாதசி மற்றும் மற்ற விரதங்களை முடிக்கும் (பாரணம்) காலம்: </li>
                <li>சூரிய உதய நேரத்தை தீர்மானித்தல் </li>
                <li>ஏகாதசிக்கு தடைவிதிக்கப்பட்ட உணவுகள்: </li>
                <li>ஏகாதசிக்கு பயன்படுத்தும் மசாலா பொருட்கள் </li>
                <li class="font-extrabold">ஏகாதசி மஹிமை வரலாறுகள் </li>
                <li>1. அமலகி ஏகாதசி </li>
                <li>2. பாபமோசனி ஏகாதசி </li>
                <li>3. காமதா ஏகாதசி </li>
                <li>4. வருத்தினி ஏகாதசி </li>
                <li>5. மோகினி ஏகாதசி </li>
                <li>6. அபரா ஏகாதசி </li>
                <li>7. பாண்டவ நிர்ஜலா ஏகாதசி </li>
                <li>8. யோகினி ஏகாதசி </li>
                <li>9. ஷயன ஏகாதசி </li>
                <li>10. காமிகா ஏகாதசி </li>
                <li>11. பவித்ரோபன ஏகாதசி அல்லது புத்ரத ஏகாதசி </li>
                <li>12. அன்னதா ஏகாதசி </li>
                <li>13. பார்ஸ்வ ஏகாதசி </li>
                <li>14. இந்திர ஏகாதசி </li>
                <li>15. பாசாங்குச ஏகாதசி </li>
                <li>16. ரமா ஏகாதசி </li>
                <li>17. உத்தான ஏகாதசி </li>
                <li>18. உத்பன்ன ஏகாதசி </li>
                <li>19. மோக்க்ஷதா ஏகாதசி </li>
                <li>20. சபல ஏகாதசி </li>
                <li>21. புத்ரத ஏகாதசி </li>
                <li>22. சத்திலா ஏகாதசி </li>
                <li>23. பைமி ஏகாதசி </li>
                <li>24. விஜய ஏகாதசி </li>
                <li>25. பரம ஏகாதசி </li>
                <li>26. பத்மினி ஏகாதசி </li>
            </ol>
            </div>  
            <h2>சமர்ப்பணம்</h2>
            <img class="w-1/6 sith" src="../../assets/image/sithandha.jfif">


<p class="one text-justify">ஏகாதசி மஹிமைகள் என்ற இப்புத்தகத்தினை எங்களின் பெரும் வழிபாட்டுக்குரிய பரம குருதேவரான தெய்வத்திரு ஸ்ரீஸ்ரீமத் பக்திசித்தாந்த சரஸ்வதீ தாகூர பிரபுபாதருக்கு பணிவான முறையில் சமர்ப்பிக்கின்றோம்.ஸ்ரீஸ்ரீமத் பக்திசித்தாந்த சரஸ்வதீ தாகூரர் அவர்தம் முழு வாழ்க்கையையும் பகவான் ஸ்ரீ கிருஷ்ண சைதன்ய மஹாப்ரபுவின் உபதேசத்தினை பரப்புவதற்காக அர்ப்பணித்தார்.   விருந்தாவனத்தின் ஆறு கோஸ்வாமிகள் மற்றும் அவர்களின் வழிவந்த கௌடீய வைஷ்ணவ ஆச்சாரியர்களால் போதிக்கப்பட்டபடி கௌடீய வைஷ்ணவத்தின் அனைத்து அங்கங்களையும் பக்குவமாக பயிற்சி செய்தார். பின்பு மேற்கத்திய நாடுகள் உட்பட உலகம் முழுக்க கிருஷ்ண பக்தியின் உன்னதமான தத்துவங்களையும் பயிற்சிமுறைகளையும் கொண்டுசெல்வதற்கு அடித்தளம் அமைத்தார். பாரத தேசத்தின் பல்வேறு பகுதிகளில் 64 கௌடீய மடங்களை நிறுவினார். அவ்வாறு அவர் செயல்பட்டதன் காரணமாக பக்தி விஞ்ஞானத்தின் கோட்பாடுகள் அனைத்தும், காலத்தினால் அழியாதவாறு மாறியுள்ளது. அவர்தம் புகழ் ஓங்குக !
</p>
<h3>அறிமுகம்</h3>
<p class="five text-justify">ஏகாதசி மஹிமைகள் என்ற இப்புத்தகமானது ஸ்ரீ சைதன்ய மஹாபிரபுவினுடைய மிகச் சிறந்த  பக்தர்களான ரூபானுக வைஷ்ணவர்களுடைய உன்னதமான  கோட்பாடுகள் மற்றும் பயிற்சிகளை உள்ளடக்கியதாகும். மேலும் இப்புத்தகமானது ஸ்ரீஸ்ரீமத் பக்திசித்தாந்த சரஸ்வதீ தாகூர பிரபுபாதரின் வழிகாட்டுதலைப் பின்பற்றி தொகுக்கப்பட்டதாகும். ஏகாதசியை கணக்கிடும் விஷயத்தைப் பொறுத்தவரைக்கும் விருந்தாவனத்தின் வைஷ்ணவ நாள்காட்டியை அடிப்படையாகக் கொண்டு பின்பற்றும்படி அவர் பரிந்துரைத்திருக்கிறார். ஆகவே இந்த நூலில் ஏகாதசி தினத்தின்  கணக்கீடுகளை பக்தர்கள் எளிமையாகப் புரிந்துகொள்ளும் விதத்தில் சில அடிப்படையான விஷயங்களையும் அதன் தன்மைகளையும் உள்ளடக்கி வழங்கப்பட்டுள்ளது.
<br><br>
ஸ்ரீ ஹரிபக்தி விலாசத்தின் கோட்பாடுகளின் அடிப்படையில் ஏகாதசி விரதம்  மற்றும் பண்டிகை நாட்களை கணக்கிடும் விதத்தை இந்நூலில் வழங்கப்பட்டுள்ளது. ஹரிபக்தி விலாசத்தின்படி, நாம் அனுசரிக்கும் திதிகளில் (ஹரி வாஸரம் எனப்படும் ஏகாதசி, ஜென்மாஷ்டமி போன்றவை) ஸ்ரீஹரி வீற்றிருப்பாரா இல்லையா என்பதைத் தெரிந்துகொள்வது மிக முக்கியமான விஷயமாகும். அதுபோலவே, விரத திதிகளாகிய சாதுர்மாஸ்ய விரதம், ஊர்ஜ விரதம், வைஷ்ணவ மஹாஜனங்களின் தோன்றிய மற்றும் மறைந்த தினங்கள் என எல்லாம் துல்லியமாக அதே நாட்களில் பின்பற்றப்படுகிறதா அல்லது முன்பின்னாக பின்பற்றப்படுகிறதா என்பதையும் உறுதிசெய்து கொள்ளவேண்டும்.<br><br>“பூர்வவித்தா ஸதா த்யாஜ்யா பரவித்தா ஸதா க்ரஹ்யா” - அஃதாவது முந்தைய நாளின் திதியுடன் கலந்துவரும் திதிகளை என்றுமே விலக்கிவிட வேண்டும். அடுத்த நாளுடன் கலந்துவரும் திதிகள்  ஏற்றுக்கொள்ளப்பட்டு அனுசரிக்கப்படவேண்டும்.  (ஸ்ரீஹரிபக்தி விலாசம் ). உதாரணமாக, ஏகாதசியானது தசமி திதியுடன் கலந்து வந்தால் அதனை விலக்கி, ஏகாதசியின் அடுத்த நாளான துவாதசித் திதியில் விரதம் கடைபிடிக்க வேண்டும் என்பதே இதன் அர்த்தமாகும்.
<br><br>மேலும் ஸ்ரீ சைதன்ய மஹாபிரபுவின் சகாக்கள் மற்றும் பக்தர்கள் தோன்றிய திதிகள் மற்றும் மறைவு திதிகளை கூடுமானவரை பக்தர்கள் சங்கத்தில் அனுசரிக்க வேண்டும் என தங்களைக் கேட்டுக் கொள்கின்றோம். அவர்களின் புனிதமான வாழ்க்கைமுறை மற்றும் கொள்கைகளை தெரிந்துகொள்ளும்போது, நாம் சுத்த பக்தி பயிற்சியில் முன்னேற ஊக்கம் பெறுவோம் என்பதில் சந்தேகமில்லை.
</p>
<h5>வைஷ்ணவ நாள்காட்டியை புரிந்துகொள்ளுதல் </h5>
<p class="five text-justify">ஷூத்த (சுத்தமான திதிகள்) மற்றும் வித்த (கலந்து திதிகள்) சம்பந்தமான அடிப்படை புரிந்துணர்வு மற்றும்  கௌடீய வைஷ்ணவ பாரம்பரியத்தில் விரத நாட்களை நிர்ணயித்தல்:-<br><br>
    இன்று பெருமளவில் சமுதாயத்தில் பின்பற்றப்படும் கிரேக்க நாள்காட்டியானது சூரியனை அடிப்படையாகக் கொண்டிருப்பதால் வாரத்திற்கு ஏழு நாட்களாகவும், வருடத்திற்கு 365 நாட்களாகவும் அமைந்துள்ளது. நான்கு வருடத்திற்கு ஒருமுறை (லீப் வருடம் ) பிப்ரவரி மாதம் ஒரு நாள் கூடுதலாக 29 ஆக வரும். இதன்படி, வருடத்தின் ஏதாவது ஒரு குறிப்பிட்ட நாளை எடுத்துக் கொண்டோமானால் சூரியன் அதே கோணத்தில் ராசி கட்டத்தில் மீண்டும் அடுத்தவருடமும் தோராயமாக அதே இடத்தை அடைவார்.<br><br>
    மாறாக, கௌடீய வைஷ்ணவர்கள் சந்திரனின் சுற்றினை அடிப்படையாகக் கொண்ட சந்திர நாள்காட்டியைப் பின்பற்றுகின்றனர். இது ஸ்ரீ ஹரி பக்தி விலாசத்தில் கொடுக்கப்பட்டுள்ளபடி, கணிதத்தின் விதிமுறைகள் பின்பற்றப்பட்டு விரதங்கள்  அனுசரிக்கும் திதிகளும் விழாக்களை கொண்டாடும் திதிகளும் நிர்ணயிக்கப்படுகிறது.
    </p>
    <h5>திதிகள்:- </h5>
    <p class="five text-justify">வானமண்டல இராசிகட்டத்தில் 360° கோணம் உள்ளது. இந்த இராசிகட்டங்களின் மீது சந்திரன் 360° கோணத்தில் பயணம் செய்கிறது. 27.32 நாட்களுக்கு ஒரு முறை சந்திரன் இராசி கட்டத்தின் தன்னுடைய பழைய நிலைக்கு வருகிறார். இதே 360° கோணத்தில் தான் சூரியனும் அந்த பாதையில் பயணம் செய்கிறது. ஆனால் சூரியன் மிக மெதுவாகவே பயணம் செய்கிறது. இது ஒரு ராசி கட்டத்தைச் சுற்றி முடிக்க ஒரு வருட காலம் எடுத்துக் கொள்ளும். சந்திரன் வேகமாக சுற்றுவதன் காரணமாக, 29.53 நாட்களுக்கு ஒருமுறை சூரியனை சந்திக்கிறது. இது சூரிய வருடத்தின்படி தோராயமாக 12 முறைகளாகும். இராசிகட்டத்தில் சூரியனும் சந்திரனும் ஒரே டிகிரி கோணத்தில் இருந்து சந்திப்பதை அமாவாசை திதியின் முடியும் காலம் எனப்படுகிறது. அதன்பிறகு, சூரியனிலிருந்து சந்திரன் நகருகின்ற ஒவ்வொரு 12° தூரத்தையும் அடுத்தடுத்த திதிகள் எனப்படுகிறது.<br><br>ஒரு உதாரணத்திற்கு, 0° முதல் 12° வரை இருப்பதை பிரதமை திதி எனப்படுகிறது. 12° முதல் 24 வரை இருப்பதை துவிதியை திதி எனப்படுகிறது. அவ்வாறே 168° முதல் 180° வரை இருப்பதை பௌர்ணமி திதி எனப்படுகிறது. இதனால்தான் பௌர்ணமி திதியன்று சூரியன் மேற்கில் மறையும் அதே நேரத்தில் கிழக்கில் 180° கோணத்தில் சந்திரன் உதயமாவதைக் காணலாம். 180° கோணத்திலிருந்து 192° வரை சந்திரன் நகர்வதை தேய்பிறையின் பிரதமை திதி எனப்படுகிறது. அப்படியாகவே அடுத்தடுத்த திதிகளும் கணக்கிடப்படுகிறது. எனவே, ஒரு திதியானது இராசிகட்டத்தில் சூரியனுக்கும் சந்திரனுக்கும் இடைப்பட்ட தொலைவை வைத்து வரையறுக்கப்படுகிறது. எனவே 360° கோணத்தை 12 ஆல் வகுத்தால் 30 வரும். ஆகவே 30 நாட்களைக்கொண்டது ஒரு சந்திர மாதமாகும்.
<br><br>அப்படியானால் அமாவாசை திதி முடியும் நாளிலிருந்து பௌர்ணமி திதி முடியும் நாள்வரை 15 திதிகள் வருகின்றன. இதையே அமாவாசையிலிருந்து பௌர்ணமி வரை எடுத்துக்கொள்ளும் வளர்பிறை நாட்கள் என்கிறோம். இந்த வளர்பிறை நாட்களைத்தான் நாம் கௌர பட்சம் அல்லது சுக்ல பட்சம் என்கிறோம். அதேபோல பௌர்ணமி திதியிலிருந்து (180°) அமாவாசை திதி (360° அல்லது 0° அதாவது ஒரு சுற்று முடிவடைவதற்கு) வரை மொத்தம் 15 நாட்கள் உள்ளது. இவ்வாறு பௌர்ணமி திதியிலிருந்து அமாவாசை திதிவரை சந்திரன் நகர்வதை கிருஷ்ண பக்ஷம் அல்லது தேய்பிறை என்கிறோம்.
<br><br>பூமியை அடிப்படையாகக் கொண்ட சூரியன் மற்றும் சந்திரனின் சில சிக்கலான நகரும் தன்மையினால்(அஃதாவது சமமான கால அளவுகளில்லாத தன்மையினால்) இந்த திதிகளானது சமமான காலஅளவுகளைக் கொண்டதாக இருக்காது. அதன் காரணமாகத்தான் சூரிய நாள்காட்டியின் பகல் மற்றும் இரவு கணக்குடனும் சந்திர நாள்காட்டியின் பகல் மற்றும் இரவு கணக்குடன் இது ஒத்துப்போகாது. ஒரு திதியானது 22 முதல் 26 மணிநேரம் வரை இருக்கும். இந்த கால அளவானது சந்திரன் அதன் சுற்று வட்டப்பாதையில் சுற்றிவரும் போது சூரியனுக்கு அருகில் செல்லும் அல்லது தூர விலகும் தன்மையைப் பொருத்து நீண்டதாகவும் குறைவாகவும் இருக்கும். இதனுடைய அர்த்தம் என்னவெனில் சந்திரனுடைய வேகம் அதிகமாக இருக்கும்போது 12°ஐ குறைந்த நேரத்திலும், வேகம் குறைவாக இருக்கும் போது 12°ஐ அதிக நேரத்திலும் கடக்கிறது. ஒரு திதி அல்லது சந்திர நாளானது, பகலில் அல்லது இரவில் எந்த நேரத்திலும் தொடங்கலாம். ஆனால் கெளடீய வைஷ்ணவ பாரம்பரியத்தின்படி, சூரிய உதயத்தின் போது எந்த திதி காணப்படுகிறதோ, அதுவே அந்த நாள் முழுமைக்குமான திதியாக கருதப்படுகிறது.
<br><br> ஒரு உதாரணத்திற்கு, சூரிய உதயத்திற்கு பின் பத்தாவது நிமிடம் கழித்து ஏகாதசி திதி முடிவடைகிறது என்றால், அந்த நாளை ஏகாதசியாகவே நாம் கருதவேண்டும். ஏகாதசி திதியை அனுசரிக்க சிறப்பு விதிமுறைகள் உள்ளன. ஏகாதசி திதியானது ப்ரஹ்ம முகூர்த்த நேரத்திற்கும் சூரிய உதயத்திற்கும் இடைப்பட்ட நேரத்தில் (சூரிய உதயத்திற்கு முன்பு 96 நிமிடத்திற்க்குள்ளாக ) தொடங்கினால் அந்த நாளை களங்கமுற்றதாக எண்ணி அன்றைய தினத்தில் விலக்க வேண்டும். மேலும் அந்த ஏகாதசி விரதத்தை அடுத்த நாள் அனுசரிக்க வேண்டும்.

    </p>
    <h5>உலகளாவிய கணக்கீடுகள்</h5>
    <p class="five text-justify">ஒரு திதியானது உலகம் முழுவதுமே ஒரே நேரத்தில்தான் தொடங்குவதும் முடிவதுமாக இருக்கிறது. ஒரு உதாரணத்திற்கு, 0:00 என்ற நேரமண்டலத்தில் பஞ்சமிதிதியானது காலை 11:00 மணிக்கு ஆரம்பித்தால் இந்திய நேரமண்டலத்தின்படி (+5:30). மாலை 4:30 மணிக்கு தொடங்கும். மேலும் இது -8 என்ற நேர மண்டலக்கணக்குப்படி அது விடியற்காலை 3 மணிக்கும் தொடங்கும். சூரிய உதயமும் கூட ஒரு இடத்தின் அட்சரேகை மற்றும் தீர்க்க ரேகை கணக்கைப் பொருத்து இடத்திற்கு இடம் மாறுபடுகிறது. ஒரே சூரிய மண்டலத்திலும்கூட அதன் வெவ்வேறு இடங்களுக்கேற்ப சூரிய உதய நேரமானது மாறுபடுகிறது. உதாரணமாக நவத்வீபத்தின் சூரிய உதயமானது விருந்தாவனத்தின் சூரிய உதயத்திற்கு தோராயமாக 40 நிமிடம் முன்னதாக ஏற்படுகின்றது. இந்த வித்தியாசமும்கூட வருடத்தின் காலத்திற்கு ஏற்றவாறு மாறும்.<br><br>கிரேக்க நாட்காட்டியின் நாளானது நள்ளிரவில் ஆரம்பித்து அடுத்துவரும் நள்ளிரவில் முடிவடைகிறது. ஆனால் வைஷ்ணவ நாள்காட்டியின் நாள் அல்லது திதியானது சூரிய உதயத்தில் தொடங்கி அடுத்த சூரிய உதயத்தில் முடிவடைகிறது. ஒரு சூரிய உதயத்திலிருந்து மற்றொரு சூரிய உதயத்திற்கு சுமார் 24 மணி நேரம் ஆகும். இவ்வாறாக, ஒவ்வொரு மாதமும் சில இடங்களில் ஒரு திதியானது 24 மணி நேரத்திற்கும் அதிகமாக இருப்பதால் இரண்டு அடுத்தடுத்த சூரிய உதயங்களைப் பெற்றுவரும். அதேபோல 24 மணி நேரத்திற்கும் குறைவான சில திதிகள் சூரிய உதயத்தை தொடாமலேயே கூட இருக்கும். எப்படியென்றால் சூரிய உதயத்திற்கு பிறகு ஆரம்பித்து அடுத்த சூரிய உதயத்திற்கு முன்பே முடிந்துவிடும்.
<br><br>சூரிய உதயத்தை நெருங்கி தொடங்கி முடிவடையும் திதிகளால் மட்டுமே இவ்வாறு நடைபெறும். ஆனால் நண்பகலில் தொடங்கும் திதிகள் இவ்வாறு நடக்காது. இது இடங்களைப் பொறுத்து மாறுபடும்.
 </p>
 <h5>விருத்தி திதி:</h5>
 <p class="five text-justify">ஒரு திதியானது சூரிய உதயத்திற்கு முன்பாக ஆரம்பித்து அடுத்த சூரிய உதயத்திற்கு பிறகு முடிவடைந்தால், அந்த திதிக்கு வ்ருத்தி திதி என்றழைக்கபடுகிறது. வேறு விதமாகச் சொல்லப்போனால் அந்த திதியானது இரண்டு  சூரிய உதயங்களை சந்திக்கும்.  அவ்வாறே இரு  பகல்களை சந்திக்கும் திதிகளை வ்ருத்தி திதி என்பார்கள். வ்ருத்தி என்ற ஸமஸ்கிருத வார்த்தையின் தமிழ் அர்த்தம் விரிவடைந்த அல்லது அதிகமாகிய என்பதாகும். 
</p> 
<h5>க்ஷய திதி</h5>
<p class="five text-justify">ஒரு திதியானது ஒரு சூரிய உதயத்திற்கு பின்பாக ஆரம்பித்து அடுத்த சூரிய உதயத்திற்கு முன்பாகவே முடிவடைந்தால் அதனை க்ஷய திதி என்பார்கள். வேறுவிதமாகச் சொன்னால், க்ஷய திதியின் போது சூரிய உதயம் ஒருமுறை கூட ஏற்படாது. அது சூரிய உதயத்தையே தொடாது. அதன் காரணமாக சந்திர நாள்காட்டியில் திதியானது பகலில் கணக்கிடப்படாது. க்ஷயம் என்றால் குறைவுற்ற அல்லது இழந்த என்ற அர்த்தம். பெரும்பாலும் க்ஷய திதியை கௌடீய வைஷ்ணவ விரதங்கள், பண்டிகைகள், ஆசாரியர்களின் தோன்றிய மற்றும் மறைவு நாட்களை அனுசரிக்க உகந்ததாக கருதப்பட மாட்டாது. 
</p>
<h5>சந்திர மற்றும் சூரிய வருடங்கள், மாதங்கள் மற்றும் திதிகள்:</h5>
<p class="five text-justify">சந்திரனை அடிப்படையாகக் கொண்ட வருடமானது 12 மாதங்களை கொண்டதும், மேலும் சூரியனை அடிப்படையாகக் கொண்ட வருடத்திலிருந்து 11 நாட்கள் குறைவானதாகவும் இருக்கின்றது. வருடங்கள் செல்ல செல்ல சந்திர நாள்காட்டியின் நாட்களும் மாதங்களும் பருவ காலங்களுக்கு முன்கூட்டியே செல்லக்கூடியது. உதாரணமாக, பிப்ரவரி மாதம் வருகின்ற வசந்த பஞ்சமியானது சில நேரங்களில் ஜனவரி மாதம் குளிர்காலத்திலேயே வந்துவிடும். இதை சூரிய நாள்காட்டியுடன் ஒன்றிணைந்து  செல்லுமாறு சரிகட்ட மூன்று வருடங்களுக்கு ஒருமுறை அதிக மாசம் அல்லது புருஷோத்தம அதிக மாதம் என்பதை சந்திரனை அடிப்படையாகக் கொண்ட நாள்காட்டியில் சேர்க்கப்பட்டிருக்கும்.
</p>
<div class="list-container">
    
    <h2>திதிகளின் பெயர்கள் :-</h2>
    <p class="one text-justify"> அமாவாசை அல்லது பௌர்ணமிக்கு மறுநாளிலிருந்து வரும் ஒவ்வொரு  நாட்களுக்கும்  பெயர்கள் வழங்கப்பட்டுள்ளன . 
    </p>
    <ol class="custom-list">
        <li>முதல் நாள் - பிரதமை திதி, </li>
        <li>இரண்டாம் நாள் - துவிதியை திதி,</li> 
        <li>மூன்றாம் நாள்  - திருதியை திதி,</li> 
        <li>நான்காம் நாள்  - சதுர்த்தி திதி,</li>
        <li> ஐந்தாம் நாள்  - பஞ்சமி திதி, </li>
        <li>ஆறாம் நாள்  - ஷஷ்டி திதி, </li>
        <li>ஏழாம் நாள்  - சப்தமி திதி, </li>
        <li>எட்டாம் நாள்  - அஷ்டமி திதி, </li>
        <li>ஒன்பதாம் நாள்  - நவமி திதி, </li>
        <li>பத்தாம் நாள்  - தசமி திதி, </li>
        <li>பதினொன்றாம் நாள் - ஏகாதசி திதி, </li>
        <li>பன்னிரெண்டாம் நாள்   - துவாதசி திதி,</li> 
        <li> பதிமூன்றாம் நாள் - திரயோதசி திதி, </li>
        <li>பதிநான்காம்  நாள் - சதுர்தசி திதி, </li>
        <li>பதினைந்தாம்  நாள் - அமாவாசை அல்லது பௌர்ணமி</li>
    </ol>
</div>
    <p class="five text-justify">இந்த திதிகளின் பெயர்கள் வளர்பிறை சந்திரன் மற்றும் தேய்பிறை சந்திரன் என இரண்டிற்கும் பொருந்தும். இதில் பௌர்ணமி மற்றும் அமாவாசை என்பது மட்டும்தான் விதிவிலக்கு. இதுவே மாதத்தின் அரைப்பகுதியை முடிவுசெய்கிறது.<br><br>
        சந்திர நாள்காட்டியில், சந்திர நாளை மிகத்தெளிவாக அடையாளம் காண சந்திரனுடைய நகர்வுகள் குறிப்பிடப்பட்டுள்ளது. முன்பு சொல்லப்பட்டது போல தேய்பிறையை கிருஷ்ண பட்சம் என்றும், வளர்பிறையை சுக்ல அல்லது கௌர பட்சம் என்றும் அழைக்கிறோம். உதாரணமாக, அமாவாசை முடிந்துவரும் முதல் சந்திர திதியை கௌர பிரதமை அல்லது வளர்பிறை பிரதமை  என்று அழைக்கப்படுகிறது.<br><br>
        சந்திரனை அடிப்படையாகக் கொண்ட வருடத்தின் முதல் மாதம் துவங்கி வருகின்ற 12 மாதங்களின் பெயர்கள் பின்வருமாறு:- <br><br>
        </p>
        <div class="list-container">
                    <ol>
            <li>சித்திரை,</li>
              <li>  வைகாசி,</li>
              <li>ஆனி, </li>
              <li>ஆடி, </li>
              <li>ஆவணி, </li>
              <li>புரட்டாசி,</li> 
              <li>ஐப்பசி, </li>
              <li>கார்த்திகை,</li>
              <li>மார்கழி அல்லது அக்ராயனம், </li>
              <li>தை,</li>
              <li>மாசி, </li>
              <li>பங்குனி </li>
        </ol>
    </div>
        <p class="five text-justify">ஸ்ரீல பக்திசித்தாந்த சரஸ்வதீ தாகூர பிரபுபாதர் சாஸ்திரங்களின் ஆதாரங்களின் அடிப்படையில் சந்திர நாள்காட்டியில் வரும் நாட்கள், மாதங்கள், நட்சத்திரங்கள், திதிகள் என அனைத்திற்கும் பகவான் ஸ்ரீஹரியின் திருநாமத்தை அடையாளம் காட்டியுள்ளார். மேற்குறிப்பிட்ட மாதங்களின் பெயர்களின்படியே வரிசையாக பார்த்தோமானால் கீழ்கண்டவாறு பெயரிடப்பட்டுள்ளது. 
        </p>
        <div class="list-container">
            <ol>
                <li>சித்திரை - விஷ்ணு,</li>
                 <li> வைகாசி - மதுசூதன,</li> 
                <li>ஆனி - திரிவிக்கிரம, </li>
                <li>ஆடி - வாமன, </li>
                <li>ஆவணி - ஸ்ரீதர, </li>
                <li>புரட்டாசி - ரிஷிகேஷ,</li> 
                <li>ஐப்பசி - பத்மநாப,</li> 
                <li>கார்த்திகை - தாமோதர, </li>
                <li>மார்கழி  - கேஷவ, </li>
                <li>தை - நாராயண, </li>
                <li>மாசி - மாதவ, </li>
                <li>பங்குனி - கோவிந்த, </li>
            </ol>
        </div>
        <p class="five text-justify">ஸ்ரீல பக்தி சித்தாந்த சரஸ்வதி தாகூரரால் உருவாக்கப்பட்ட சந்திர நாள்காட்டியில் வருடமானது வைகாசி மாதத்தில் தொடங்காது. மாறாக, பகவான் ஸ்ரீ சைதன்ய மஹாப்ரபுவின் அவதாரத் திருநாள் ஏற்படும் பங்குனிமாத  பௌர்ணமியை அடிப்படையாகக் கொண்டுவரும். ஆகவே, கௌடீய வைஷ்ணவ வருடத்தின், முதல்மாதம் விஷ்ணு எனப்படும் சித்திரை மாதமாகும். வருடமும் கூட பகவான் ஸ்ரீசைதன்ய மஹாபிரபுவின் அவதரித்த வருடம் (கி.பி.1486) முதல் துவங்குகிறது. உதாரணத்திற்கு அவ்வாறாக கணக்கிட்டால், சந்திர வருடமானது மார்ச் 2023 முதல் மார்ச் 2024 வரை என்பதை ஸ்ரீசைதன்ய யுகம் 537 என்கிறோம்.
        </p>
        <h5>சுத்த மற்றும் அசுத்த திதிகள்:</h5>
        <p class="five text-justify">ஸ்ரீசைதன்ய சரிதாம்ருதத்தில் (மத்ய லீலா 24.341 - 342), ஸ்ரீமான் மஹாபிரபு, ஸ்ரீல சனாதன கோஸ்வாமியிடம் கூறுகிறார்:-<br><br>
            <i class="sh text-center font-bold">ஏகாதசி, ஜன்மாஷ்டமி, வாமன துவாதசி<br>
            ஸ்ரீராமநவமி, நரசிம்ஹ சதுர்தசி<br>
            ஏய் சபே வித்தா த்யாக, அவித்தா கரண<br>
            அகரணே தோஷ, கைலே பக்திர லம்பன</i><br><br>
            
            ஏகாதசி, ஜன்மாஷ்டமி, வாமன-துவாதசி, ராம-நவமி மற்றும் நரசிம்ஹ சதுர்தசி போன்ற விரத தினங்களில் “வித்தா” எனப்படும் அசுத்த திதியில் ஏற்படுமாயின் அந்த திதியில்  விரதம் மேற்கொள்வதை விலக்கி, “அவித்தா” எனப்படும் சுத்த திதிகளில் மட்டுமே பின்பற்ற வேண்டும். இவைகள் அனைத்தையும் முன்கூட்டியே  குறித்துக்கொள்ளப்பட வேண்டும். இவ்வெல்லா விரதங்களையும் அனுசரிப்பதனால், நாம் பக்தியை அடைவதோடு மட்டுமல்லாமல், ஏற்கனவே இருக்கும் நமது பக்தியும் ஊட்டம் பெறுகிறது. மேலும் இதைப் பின்பற்றுவதில் ஒருவர் கவனமாக இல்லையெனில், பக்தி தொண்டை செயலாற்றுவதில் சிரத்தையை இழந்து, பல தவறுகளை செய்பவர்களாகிவிடுவோம். அதனால்தான், ஸ்ரீல சனாதன கோஸ்வாமி, ஹரி பக்தி விலாசத்தில் குறிப்பிட்டுள்ளார்:
          <br><br>   <i class="sh text-center font-bold">“பூர்வவித்தா ஸதா த்யாஜ்யா பரவித்தா சதா க்ராஹ்யா “</i><br><br>
            அதாவது எந்த விரதமாக இருந்தாலும் அந்த குறிப்பிட்ட திதியானது பூர்வ வித்தாவில் வருமானால் அவை நிராகரிக்கப்பட வேண்டும். எப்போதும் பரவித்தா திதிகளை  ஏற்றுக்கொண்டு பின்பற்ற வேண்டும். 
            </p>
            <h5>பூர்வ-வித்தா மற்றும் பர-வித்தா திதிகள் </h5>
            <p class="five text-justify">பூர்வ வித்தா இரண்டு வகைப்படும்: (1) அருணோதய வித்தா மற்றும் (2 ) சூர்யோதய வித்தா <br><br>
                (1) பிரஹ்ம முஹூர்தம் (பொதுவாக சூரிய உதயத்திற்கு 1 மணி 36 நிமிடம் முன்பாக) அல்லது அருணோதய நேரத்தில் ஒரு விரதத் திதியானது அதன் முந்தைய திதியுடன் கலந்து வந்தால் அதனை அருணோதய-வித்தா என்று  அறியப்படுகிறது. (2) சூரிய உதயத்திற்கு பிறகு ஒரு விரதத்திதியானது அதன் முந்தைய திதியுடன் கலந்து வந்தால், அதாவது, முந்தய நாள் -
                ஒரு  திதியானது சூரிய உதயத்திற்குப்பிறகு கடந்துவந்து விரதத்திதியை தொடுமானால், அது <i>“சூர்யோதய வித்தா” எனப்படுகிறது.</i><br><br>
                
                ஏகாதசி விரதத்தை நிர்ணயம் செய்ய, அருணோதய வித்தா மட்டுமே கருத்தில் கொள்ளப்படுகிறது. மற்ற விரதங்களான ஜன்மாஷ்டமி அல்லது ராம நவமி போன்றவைகளை நிர்ணயம் செய்ய சூர்யோதய வித்தா கருத்தில் கொள்ளப்படுகிறது.<br><br>
                
                மற்றபடி, இந்த இரண்டு விதமான பூர்வ வித்தா திதிகளையுமே விரதம் கடைபிடிக்க ஏற்றுக்கொள்ளப்படக்கூடாது. ஆகவே, பூர்வ வித்தா திதிகள் ஏற்ப்படும்போது, பரவித்தா கணக்கை நடைமுறைபடுத்த வேண்டும். பரவித்தா என்பது, ஒரு குறிப்பிட்ட விரதத்  திதியானது அடுத்த நாள் திதியுடன் கலந்து வரும்போது அந்த அடுத்த நாளில் பின்பற்றக் கூடியதாகும்.<br><br>
                
                ஸ்ரீல பக்திவினோத தாகூரர் தன் சரணாகதி என்ற நூலில் “மாதவதிதி பக்தி ஜனனி, யதன பாலன கோரி” என  குறிப்பிட்டுள்ளார். இங்கே “யதன” என்பதன் பொருள் மிகுந்த கவனத்துடன் என்பதாகும். அதாவது, “நான் மாதவதிதி எனப்படும் புனித நாட்களான ஏகாதசி மற்றும் ஜன்மாஷ்டமி போன்றவை பக்தியின் தாய் என்ற காரணத்தினால் அவைகளை மிகுந்த கவனத்துடன் பின்பற்றுகின்றேன்.” என்று  அவர் கூறுகிறார்<br><br>
                
                இங்கே யதன என்ற வார்த்தை இரு அர்த்தங்களை குறிக்கிறது.<br><br>
                
                (1) யதன என்பதின் முதல் அர்த்தம், சாஸ்த்திர உபதேசங்களின்படி மாதவதிதி எனப்படும் ஏகாதசி, ஜன்மாஷ்டமி போன்ற விரதங்களை மிகுந்த கவனத்துடன் கடைபிடிப்பதாகும். ஸ்ரீ ஹரி பக்தி விலாசம் 13.14 ல் கூறப்பட்டுள்ளபடி
                
                <br><br>
                <i class="sh font-bold text-center">பாபேப்யோ யஸ்து வாஸோ குணை: 
சஹ: உபவாஸ: ஸ விக்ஞேய: சர்வ போக விவர்ஜித:</i><br><br>

    உப-வாசம் அல்லது உண்ணாவிரதம் என்ற வார்த்தை எல்லாவிதமான பாவ காரியங்கள் மற்றும் புலனின்ப காரியங்களிலிருந்தும் விலகி இருப்பதும் தெய்வீகமான குணங்கள் கொண்ட உயர்ந்த வைஷ்ணவர்களுடன் சகவாஸம் செய்தலும் பகவானின் உன்னதத் தொண்டில் ஈடுபட்டிருப்பதும் ஆகும்.
    
    <br><br>(2) யதன என்பதின் மற்றொரு அர்த்தம் வித்தா திதிகளை விலக்கி சுத்த ஏகாதசி திதிகளை மிகுந்த கவனத்துடனும் உறுதியுடனும் அனுசரிப்பதாகும். அப்படிப்பட்ட கவனமானது நமக்குள் இருக்கும் கிருஷ்ண பக்தியை மேலும் எழுச்சி பெறச்  செய்யும்.
    
    <br><br>அருண என்பதின் இலக்கண அர்த்தம் சிவப்பு, சிவந்த, கருஞ்சிவப்பு என்பதாகும். சூரியனின் தேரோட்டியின் பெயரும் அருணன் என்பதாகும். அதனால் அருணனானவர், சூரியன் உதயமாகும்போது ஏற்படும் பளபளக்கும் நிறத்தைப்பெற்ற உருவத்துடன் இருக்கின்றார். பூமிக்கு கிடைமட்டமாக சூரியன் வருவதற்கு முன்பாக சூரிய தேவரின் தேரோட்டியான அருணன், காலை வானத்தை இளஞ்சிவப்பு நிறமாக மாற்றுகிறார். அந்த நேரமானது பிரம்ம முஹுர்த்தம் எனப்படும் சூரிய உதயத்திற்கு 1 மணி நேரத்தோடு தொடர்புடையதாகும்.
    
    
    <br><br>   </p>
    <div class="style-box"><p>“உப” என்றால் “பக்கத்தில்” அல்லது “அருகாமையில்” என்று அர்த்தம். மேலும் “வாசம்” என்றால், இருப்பது என்று அர்த்தம். ஆகவே உபவாசம் என்றால் பகவானுக்கும் பக்தர்களுக்கும் அருகாமையில் இருப்பது என்று அர்த்தம்.</p>
    </div>
    <h5>ஏகாதசி திதியை நிர்ணயித்தல்</h5>
    <p class="five text-justify">சுத்த ஏகாதசி திதியை நிர்ணயிக்க, சூரிய உதயத்திற்கு இரண்டு முஹுர்த்தத்திற்கு  (பொதுவாக ஒரு முஹுர்த்தம் என்பது 48 நிமிடம்) முன்பாக அந்த திதியானது தொடங்கியிருக்க வேண்டும். வைஷ்ணவ நாள்காட்டியானது ஒரு சூரிய உதயத்திலிருந்து தொடங்கி மறுநாள் சூரிய உதயம் வரைக்கும்  கணக்கிடப்படுவதால், பொதுவாக சூரிய உதயத்தைத் தொடும் திதியை சுத்த திதியாக எடுத்துக்கொள்ளவேண்டும். ஆனாலும் ஏகாதசி திதியானது எப்போது சுத்தமானதாகக் கருதப்படுமென்றால், அது அருணோதயத்தையும் சூரிய உதயத்தையும் தொட்டுக்கொண்டு வரும்போது மட்டுமேதான். இவ்வாறாக, ஏகாதசி திதிக்கு அருணோதய வித்தா கணக்கீடு எடுத்துக்கொள்ளப்படுகிறது.
        <br><br>வேறு விதமாகச் சொல்லப்போனால், ஏகாதசிக்கு முன்பாக வரும் தசமி திதியானது அருணோதயம் அல்லது பிரம்ம முஹூர்த்த காலம் வரைத் தொடர்ந்தால், அது சூரிய உதயத்திற்கு முன் தொடங்கிய ஏகாதசி திதியாகவே இருந்தாலும், அது அருணோதய திதியாகக் கருதப்படும். ஏனென்றால் அது அருணோதய காலத்தில், முந்தைய தசமி திதியுடன் கலந்து வந்துள்ளது. ஆகவே இப்படிப்பட்ட ஏகாதசி களங்கமுற்றதாகக் கருதப்படுகிறது. ஆதலால் அந்த திதியில் விரதம் அனுசரிப்பதை கைவிட்டு, அதற்கு பதிலாக மறுநாள் கடைபிடிக்க வேண்டும். எனவே, சுத்த ஏகாதசியை கவனத்துடன் தீர்மானிக்க வேண்டியது மிகுந்த அவசியமாகும்.
        <br><br>சாஸ்த்திரங்களின்படி மேற்குறிப்பிட்ட விஷயங்களின் சாராம்சமும் முக்கியத்துவமும் பின்வருமாறு:- 
        </p>
        <h5>சந்திர நாள்காட்டியில் மஹா துவாதசி திதியை தீர்மானித்தல்  </h5>
        <p class="five text-justify">பொதுவாக எட்டு மஹா-துவாதசி திதிகள் உள்ளன. அவைகளில் நான்கு மஹாதுவாதசிகளான உன்மீலனி, வ்யஞ்ஜுலி, த்ரிஸ்ப்ருஷா மற்றும் பக்ஷ வர்திணி ஆகியவை திதிகளை அடிப்படையாகக் கொண்டது மற்றும் நான்கு துவாதசிகளான ஜய, விஜய, ஜயந்தி மற்றும் பாப நாஷனி ஆகியவை நட்சத்திரங்களை அடிப்படையாகக் கொண்டதாகும்.  பல வருடங்களுக்கு ஒருமுறை நாம் இரண்டு மஹா துவாதசிக்களான  வியஞ்ஜுலி மற்றும் பக்ஷ வர்திணி ஆகியவற்றை ஒரே மாதத்தில் சந்திக்க நேரிடும். இந்த இரண்டு மஹாதுவாதசிக்களைத் தீர்மானிக்க, முதலில் நாம் சம்பூர்ண (முழுமையான) திதியைப் பற்றி புரிந்துகொள்ள வேண்டும். 
        </p>
        <h5>சம்பூர்ண (முழுமையான) திதி:-</h5>
        <p class="five text-justify">ஏகாதசியைத் தவிர, பிரதமை, துவிதியை போன்ற திதிகள் ஒரு சூரிய உதயத்திலிருந்து அடுத்த சூரிய உதயம் வரைக்கும் (ஒரு தண்டம் என்பது  24 நிமிடங்களாகும். அதேபோல 60 தண்டங்களைக் கொண்டது ஒருநாள் ஆகும்) இருப்பதை சம்பூர்ண அல்லது முழுமையான திதி என்கிறோம்.
            <br><br>சூரிய உதயத்திற்கு நான்கு தண்டங்களுக்கு முன்பாக இருக்கும் ஏகாதசி திதி மட்டுமே (அதாவது, அருணோதயம் அல்லது பிரம்ஹ முஹூர்த்ததிலிருந்து தொடங்குகின்ற) அடுத்த நாள் சூரிய உதயம் வரை தொடரும். இதையே “சம்பூர்ணம்” என்று அழைக்கிறோம். இங்கு, சம்பூர்ண ஏகாதசி இரண்டு அருணோதய நேரங்களில் தென்படுகிறது. ஆகவே, ஒரு சூரிய உதயத்திலிருந்து அடுத்த சூரிய உதயம் வரைக்கும் தொடரும் ஏகாதசி திதியை சம்பூர்ணம் என்று அழைக்கலாகாது.
            <br><br>ஏகாதசி திதியானது சம்பூர்ணமாக மாற வேண்டுமானால் அந்த ஏகாதசி திதி ஒரு அருணோதயத்திலிருந்து மற்றொரு அருணோதயம் வரை இருக்க வேண்டும். ஆனால், ஒரு அருணோதயத்திலிருந்து தொடங்கி அடுத்த நாள் சூரிய உதயம் வரைக்கும் இருந்தாலும் பிரச்சினை இல்லை.
            <br><br>இப்போது, முதல் அருணோதயத்திலிருந்து அல்லது பிரம்ஹ முஹுர்த்ததிலிருந்து அடுத்த நாள் ஏகாதசி நிறைவடைந்ததைக் குறிக்கும் சூரிய உதய நேரத்தில் அடுத்த  திதி தொடங்கினால், அந்த ஏகாதசியானது வித்தா என்றழைக்கப்படுகிறது. 
            <br><br>தசமி திதியானது அந்த அருணோதய நேரத்தில் முடிவடைந்தால், அந்த ஏகாதசி முந்தைய திதியுடன் (பூர்வவித்தா) கலந்துவிட்டால், அந்த நாளில் விரதத்தை அனுசரிக்கக் கூடாது. மேலும் துவாதசி திதியானது ஏகாதசி திதியின் மறுநாள் அருணோதய நேரத்தில் கலந்து வந்தால், அதை பர-வித்தா திதியாகக் கருதி விரதம் அந்த நாளில் அனுசரிக்க வேண்டும். 
            </p>
     <h5>திதிகளை அடிப்படையாகக் கொண்ட நான்கு விதமான மஹா-துவாதசி</h5>
     <p class="five text-justify"> <i class="font-bold">உன்மீளணி மஹா- துவாதசி: </i><br>
        இரண்டு சூரிய உதயங்கள் வரைக்கும் தொடருகின்ற, ஆனால், அதேசமயம் சூரிய உதயத்திற்குப்பிறகு வரைக்கும் நீடிக்காத துவாதசியை “உன்மீளணி மஹாதுவாதசி”  என்றழைக்கிறோம்
        
         <br><br><i class="font-bold">வியஞ்ஜுலி மஹா- துவாதசி :</i><br>
        இந்த துவாதசியானது சுத்த ஏகாதசிக்குப்பிறகு, அடுத்த நாள் சூரிய உதயத்திற்கு முன்பு வரை தொடர்ந்து, அந்த சூரிய உதயத்திற்கு முன்பாக தொடங்கும்.
        
        <br><br><i class="font-bold">த்ரி- ஸ்பர்ஷா மஹா-துவாதசி:</i> <br>
        இந்த ஏகாதசியானது சூரிய உதயத்தில் தொடங்கும், இதன் துவாதசி சூரிய உதயத்திற்கு முன்பாகவே தொடங்கும்.  அதேபோல அந்த துவாதசி அடுத்தநாள்  சூரிய உதயத்திற்கு முன்பாக முடிவடையும். இதனால் இப்படிப்பட்ட த்ரையோதசியானது அடுத்த சூரிய உதயத்தின் போதோ அல்லது அதற்கும் முன்பாகவோ தொடங்கும். இவ்வாறு மூன்று திதிகளை சந்திக்கும் நாளை த்ரி-ஸ்பர்ஷா மஹா துவாதசி என்றழைக்கின்றோம். மேலும், இந்த தினத்தில்தான் ஏகாதசியைக் கடைபிடிக்க வேண்டும்.
        
            <br><br> <i class="font-bold">(4) பக்ஷவர்திணி மஹா-துவாதசி:- </i><br>
        விருத்தி எனப்படும் அமாவாசை அல்லது பௌர்ணமியின்பொழுது சூரியன் இரண்டு உதயங்களை சந்தித்தால், அதற்கு முந்தைய துவாதசியன்று விரதம் கடைபிடிக்க வேண்டும்.  இதனை பக்ஷ-வர்தினி மஹாதுவாதசி என்றழைக்கிறோம்.
        </p>
<h5>ஏகாதசி மற்றும் மற்ற விரதங்களை முடிக்கும் பாரண காலம்:</h5>
<p class="five text-justify">ஏகாதசி திதியன்று விரதம் அனுசரித்தால், கண்டிப்பாக சூரிய உதயத்திற்குப்பிறகு துவாதசி திதியன்றோ அல்லது துவாதசி திதி முடிவடையும் முன்பாகவோ பாரணம் செய்ய வேண்டும். ஹரி வாசரம் என்று அழைக்கப்படும் துவாதசி திதியின் முதல் பகுதியும் ( அதாவது ஒரு திதியின் கால நேரத்தை நான்கு பங்காகப் பிரித்தால், அதன் முதல் கால நேரம் ) விரத நேரமாகவே கணக்கில் எடுத்துக்கொள்ளப்படும். ஏகாதசியின் பாரணத்தை எப்போதும் கண்டிப்பாக துவாதசி திதியின் முதல் பகுதி முடிந்த பிறகே செய்ய வேண்டும். துவாதசி திதியின் முதல் பங்கின் ஏதாவது ஒரு பகுதி சூரிய உதயத்திற்குப் பின்பு நீடித்திருந்தால், அந்த நேரமும் முடிந்த பிறகே பாரணத்தைச் செய்ய வேண்டும்.
    <br><br>ஸ்ரீமத் பாகவதத்தின் 9-ஆம் காண்டத்தில், தூய பக்தரான ஸ்ரீ அம்பரீஷ மஹாராஜரின் வரலாற்றிலிருந்து நாம் புரிந்துகொள்ள வேண்டியது என்னவென்றால் ஏகாதசி விரதம் கடைபிடித்த மறுநாள் அதனை பாரணகாலத்தில் சரியாக முடிக்கவில்லையெனில், அந்த விரதம் கடைபிடித்ததின் பலனை ஒருவர் பெற முடியாது. எப்போதும் விரதத்தை அந்த குறிப்பிட்ட நேரத்தில் மட்டுமே முடிக்க வேண்டும். அதன் காரணமாகத்தான் இந்த நாள்காட்டியில் விரதம் முடிக்கும் குறிப்பிட்ட நேரமானது பட்டியலிடப்பட்டுள்ளது.
    <br><br>மற்ற விரத தினங்களுக்கும் இவ்வாறு விரதம் முடிக்கும் நேரங்கள் பொருந்தும். வழக்கமாக பாரணத்தை மறுநாள் அடுத்துவரும் திதி முடிவடைவதற்கு முன்பாகவே  முடிக்கவேண்டும். உதாரணமாக, துவாதசி திதியன்று விரதம் அனுஷ்டிக்கப்பட்டால், மறுநாள் திரையோதசி திதி முடிவதற்கு முன்பாகவே பாரணம் செய்துவிட வேண்டும். ராம நவமி போன்ற நவமி திதிகளில் விரதம் அனுஷ்டித்தால், மறுநாள் தசமி திதி முடிவதற்கு முன்பாக விரதம் முடிக்க வேண்டும். இந்த விதிமுறைக்கு ஒரே ஒரு விதிவிலக்கு உண்டு. வியஞ்ஜுலி மஹா துவாதசியன்று இரண்டாம் நாளுக்கும் சேர்ந்துவரும் துவாதசி திதியன்று, அந்த துவாதசி முடிவதற்கு முன்பாக பாரணம் செய்ய வேண்டும்.
    <br><br>எவைகளையெல்லாம் உண்ணாமல் விரதம் கடைபிடித்தீர்களோ, அவைகளை உண்டு விரதத்தை  முடியுங்கள். உதாரணமாக, தண்ணீர்கூட குடிக்காமல் விரதம் இருந்திருந்தால், தண்ணீர் குடித்தோ அல்லது சரணாம்ருதம் குடித்தோ விரதம் முடியுங்கள். நீங்கள் பழங்களையும், கிழங்குகளையும் உண்டு விரதம் மேற்கொண்டிருந்தால், தானியம் உட்கொண்டு விரதம் முடியுங்கள்.
    </p>
    <h5>தோன்றிய மற்றும் மறைவு தினங்களை தீர்மானித்தல்</h5>
    <p class="five text-justify">பகவானின் அவதார நாட்களுக்கும், அவருடைய சகாக்கள் மற்றும் வைஷ்ணவர்களின் தோன்றிய மற்றும் மறைவு நாட்களுக்கும் சூர்யோதய வித்தா என்ற கணக்கின் அடிப்படையில் தீர்மானிக்க வேண்டும். சூரிய உதயத்தில் இருக்கும் திதியானது, சூரிய உதயத்திற்கு முன்பாக 1 மணி நேரம் 36 நிமிடத்திற்குள்ளாக தொடங்கியிருந்தாலும், அது தோன்றிய மற்றும் மறைவு தினங்களை அனுசரிக்க உகந்த நாளாகும். வேறுவிதமாகச் சொன்னால், ஒரு திதியன்று ஒரு சூரிய உதயத்தில் தோன்றினாலும் கூட, அந்த திதியையே விரதம் அனுசரிக்க ஏற்றுக்கொள்ளப்பட  வேண்டும்.
    </p>
    <h5>வெவ்வேறு இடங்களும் வெவ்வேறு திதிகளும்</h5>
    <p class="five text-justify">ஹரிபக்தி விலாசத்தின்படி, சூரிய உதய நேரத்தை அடிப்படையாகக் கொண்டே விரதத் திதிகள் முக்கியமாக கணக்கிடப்பட வேண்டும். சூரிய உதயம் இடத்திற்கு இடம் மாறுபடுவதைப் போல, விரத காலமும் இடத்திற்கு இடம் மாறுபடுகிறது. ஆகவே, ஒருவர் தான் இருக்கும் இடத்தில் தோன்றும் சூரிய உதயத்திற்கேற்ப, அவர் அந்தந்த காலத்தையும் முடிவு செய்துகொள்ள வேண்டும்.
        அதன்படி, பாரதத்தின் கிழக்கு பகுதியில் (நவத்வீபம் அல்லது கொல்கத்தா) தயாரிக்கும் நாள்காட்டியும், மேற்குப்பகுதியில் (விருந்தாவனம் அல்லது டெல்லி) தயாரிக்கும் நாள்காட்டியும் சமமாக இல்லாமல் இருக்கலாம். இதனால் சில வேளைகளில், ஏகாதசி திதியும் விரத திதிகளும் மாறலாம். இதன் காரணம் இடங்களைப்பொருத்து சூரிய உதய காலம் மாறுவதேயாகும். 
        </p>
        <h5> சந்திர நாள்காட்டி எவ்வாறு கணக்கிடப்பட்டுள்ளது?</h5>
        <p class="five text-justify">பொதுவாக வைஷ்ணவ நாள்காட்டியில், திதிகளானது பண்டைய முறையான சூரிய சித்தாந்தத்தை அடிப்படையாகக் கொண்டு கணக்கிடப்பட்டுள்ளது, இது ஜகத் குருவான ஸ்ரீ ஸ்ரீமத் பக்திசித்தாந்த சரஸ்வதி கோஸ்வாமி தாகூர பிரபுபாதரால் ஏற்றுக்கொள்ளப்பட்டு பின்பற்றப்பட்டது. சில இடங்களில், வைஷ்ணவ நாள்காட்டியில் குறிப்பிட்டுள்ள பண்டிகை நாட்களானது இன்றைய நவீன கணக்கான திருக்கணித நாள்காட்டிகளிலிருந்து மாறுபட்டதாக இருக்கலாம். அதேபோல ஸ்மார்த்த நாள்காட்டியிலிருந்தும் மாறுபடலாம். மேலும், பாரதத்தின் கிழக்கு மற்றும் மேற்கு பகுதியில் சூரிய உதய காலம் மாறுவதின் காரணமாக, சில திதிகளும் மாறலாம். நாங்கள் மரியாதைக்குரிய வைஷ்ணவர்களிடம் கேட்டுக் கொள்வது என்னவென்றால், இந்த மாற்றங்களைக்கண்டு குழம்ப வேண்டாம் என்பதே.
        </p>
        <h5>சந்திர நாள்காட்டியில்  வரும் திதிகளில் உள்ள வித்தியாசம் அறிதல்</h5>
        <p class="five text-justify">ஒரு வருடத்தில் சில வேளைகளில், சந்திர நாள்காட்டியில் ஏன் சில திதிகள், பாரதத்தின் கிழக்கு (நவத்வீபம், கொல்கத்தா போன்ற) மேற்குப்பகுதிகளில்  (வ்ருந்தாவனம், டெல்லி போன்ற) வெவ்வேறு நாட்களில் அனுசரிக்கப்படுகிறது என்பதற்கான காரணங்கள் பின்வருமாறு கொடுக்கப்பட்டுள்ளது. 
            கீழ்கண்ட விரதங்களுக்கான எல்லா திதிகளும் ஸ்ரீ சைதன்ய மஹாபிரபுவின் தோன்றிய இடமான மாயாப்பூரின் யோகபீடத்தில், ஸ்ரீசைதன்ய மடத்தினால் பதிப்பிடப்பட்ட ஸ்ரீ நவத்வீப பஞ்ஜிகாவிலிருந்து எடுக்கப்பட்டது, அது மேற்சொன்னவாறு, ஸ்ரீல பக்தி சித்தாந்த சரஸ்வதி தாகூர பிரபுபாதரால் ஏற்றுக்கொள்ளப்பட்டு, பின்பற்றப்பட்ட சூர்ய சித்தாந்தத்தின்படி கணக்கிடப்பட்டுள்ளது.  அதுதான் இந்த மாற்றங்களுக்கு காரணம்.
            </p>
            <h5>சூரிய உதய நேரத்தை தீர்மானித்தல்</h5>
    <p class="five text-justify"><u>குறிப்பு: </u>கௌடீய வைஷ்ணவ நாள்காட்டியின் கணக்குகள்  கீழ்கண்டவாறு வேத முறை கணக்கீடுகளை அடிப்படையாக கொண்டு வருகிறது என்பதையும் அறிய வேண்டும்.
   <br><br>கௌடீய வைஷ்ணவ பாரம்பரியத்தில் சூரிய உதயமானது மிகுந்த முக்கியத்துவம் வாய்ந்ததாகும். சந்திர நாள்காட்களாகிய எல்லா திதிகளுமே வைஷ்ணவ நாள்காட்டியில் சூர்யோதய நேரத்தில் ஆரம்பித்து (அருணோதய காலத்தில் ஆரம்பிக்கும் ஏகாதசியைத் தவிர தோராயமாக சூரிய உதயத்திற்கு 96 நிமிடம் முன்பாக) மறுநாள் காலை சூரிய உதயத்தில் முடிகின்றது. மேலும் சூரிய உதய நேரமானது பெரும்பாலான ஏகாதசி திதிகள் மற்றும் மற்ற விரதங்களின் பாரணத்தை கடைபிடிக்க கருவியாக உதவுகிறது. ஆகவே நம் இடத்திற்கான துல்லியமான சூர்யோதய காலத்தைக் கடைபிடிப்பது மிகவும் அவசியமான ஒன்றாகும்.
<br><br>சில வேளைகளில், செய்தித்தாள்கள் மற்றும் காலண்டர்கள் போன்ற வெவ்வேறு தகவல் ஊடகங்களில், இடங்களுக்கு தகுந்தார்போல சூரிய உதய மற்றும் சூரிய அஸ்தமன நேரங்களில் சில மாறுபாடுகள் தெரியலாம். இதன் முக்கிய காரணம் என்னவெனில், வேதமுறைக் கணக்கீடும் நவீன வானவியல் கணக்கீடும் வேவ்வேறாக இருப்பதேயாகும்.
<br><br>நவீன வானவியல்படி, சூரியன் என்பதும் சூரிய குடும்பத்தின் மையத்தில் வைக்கப்பட்டுள்ள ஒரு நட்சத்திரமேயாகும். ஆனால் வேத வானவியல் சாஸ்த்திரப்படி, சூரியன் ஒரு கிரஹமாகும்.
<br><br>நவீன வானவியல்படி சூர்யோதயம் மற்றும் சூர்யாஸ்தமனத்தின் கணக்கானது காண்பதை அடிப்படையாகக் கொண்டதாகும். எனவே வைஷ்ணவ திதிகளை 
<br><br>(1)   நவீன வானவியல் சூரிய உதய கணக்கானது, கிழக்கு திசையில் கிடைமட்டமாக சூரிய கோளத்தின் மேல்முனையானது தோன்றும் தருவாயாகும். (கிரணங்களுடன்)
<br><br>(2)   வேதப்படியான சூரிய உதயமானது, சூரிய கோளத்தின் மையப்பகுதியானது கிழக்குதிசைக்குக் கிடைமட்டமாக வரும் தருவாயில் கணக்கிடப்படுகிறது. ( கிரணங்கள் இல்லாமல்)
<br><br>(3)   நவீன வானவியல் சூரிய அஸ்தமனமானது சூரிய கோளத்தின் மேல்முனை மேற்கு திசையில் கிடைமட்டமாக மறையும் நேரத்தை அடிப்படையாகக் கொண்டதாகும் (கிரணங்களுடன்)
<br><br>(4)   வேதப்படியான சூரிய அஸ்தமனமானது சூரிய கோளத்தின் மையப்பகுதியானது மேற்கு திசையில் கிடைமட்டமாக மறையும் நேரத்தை அடிப்படையாகக் கொண்டதாகும் (கிரணங்கள் இல்லாமல்)
<br><br>நவீன மற்றும் வேத சூரிய உதயம் மற்றும் அஸ்தமனத்தின் நேரங்களானது மூன்றிலிருந்து ஏழுநிமிடம் வரைக்கும், இடம் மற்றும் வருடத்தின் காலங்களைச் சார்ந்து மாறுபடுகிறது.
<br><br>நவீன வானவியல் சூரிய உதய நேரக் கணக்கானது சடங்குகள் மற்றும் ஜோதிடக்கணக்குகளுக்கு கருத்தில் கொள்வதில்லை. மாறாக, சூரிய கோளத்தின் மையப்பகுதியானது கிழக்குப்பகுதியில் கிடைமட்டமாக தோன்றும் நேரத்தையே பயன்படுத்துகிறது. வேறுவிதமாகக் கூறினால், சூரிய உதயமானது, சூரியனின் முதல் பகுதிமுனை கிழக்கு திசையில் தென்படும்போது கணக்கிடப்படுவதில்லை, சூரியனின் அரைப்பகுதி முழுமையாகத் தென்படும்போதே ஏற்பட்டுள்ளதென கருதப்படுகிறது. எல்லா கௌடீய வைஷ்ணவ பண்டிகைகளுமே சூரிய கோளத்தின் மையப்பகுதியானது கிழக்குப்பகுதியில் கிடைமட்டமாக தோன்றும் நேரத்தை அடிப்படையாகக் கொண்டே கணக்கிடப்படுகிறது. இவ்வாறாக. ஒருவர் வேத பஞ்சாங்கத்தை ஆதாரமாகக் கொண்டே ஒரு குறிப்பிட்ட இடத்தின் சூரியோதய மற்றும் சூரிய அஸ்தமன நேரத்தை கணக்கிட வேண்டும்.
<br><br>மேலும், வேதப்படியான சூரிய உதய நேரத்தைக் கணக்கிடும்போது, சூரிய கிரணம் தோன்றினாலும் சூரியன் கிழக்கு கிடைமட்டத்தில் வெளிவராமல் உள்ளேயே இருப்பதால், அதனை நிராகரிக்கப்பட வேண்டும். வேத சூரிய உதயமானது, கிரஹங்களை அடிப்படையாகக் கொண்டமையால், பூமி மற்றும் சூரியனின் மையப்பகுதிகள் கிழக்கு கிடைமட்டத்தில் ஒரே நேர்க்கோட்டில் இருக்கும். ஆகவே, கௌடீய வைஷ்ணவ அல்லது வேதப்பாரம்பரியத்தின்படியான சூரிய உதயமானது.
<br><br>நவீன வானவியல் சூரிய உதய நேரத்தையும், சூரியன் தன் அரைக்கோளப்பகுதியை காண்பிக்கும் நேரத்தையும் மற்றும் சூரியன் மேலும் எழுந்து தன் கிரணங்களின் தாக்கத்தை தணிக்க எடுத்துக்கொள்ளும் நேரத்தையும் கூட்டி வரும் மொத்தத் தொகையாகும்.

</p>
<div class="style-box">வேதப்படியான சூரியோதயம்     = 
    நவீன வானவியல் சூரியோதயம்
    +
    சூரியன் தன் அரைக்கோளப்பகுதியை காண்பிக்கும் நேரம்
    +
    சூரியன் மேலும் எழுந்து தன் கிரணங்களின் தாக்கத்தை
    தணிக்க எடுத்துக்கொள்ளும் நேரம் </div>
    <p>
        <p class="five text-justify">சூரியன் முழுமையாக உதிக்கும் போதுதான் பாரணம் செய்யவேண்டும்
            நம் இடத்தினுடைய சூரிய உதயத்தினை நம்மில் பெரும்பாலானோர்க்கு வேதமுறைப்படி துல்லியமாக கணக்கிட முடியாது. ஏனென்றால் இது தோன்றும் நேரத்தை அடிப்படையாக வைத்ததல்ல. அதனால் சில நேரங்களில் வெவ்வேறு ஹிந்து பஞ்சாங்கங்களில் சிறுசிறு மாறுபாடுகள் உள்ளதென்பதால், கிழக்கு கிடைமட்டத்தில் சூரியன் முழுமையாகத்தெரியும் போது விரதங்களை பாரணம் செய்வது, சிறந்ததும் பாதுகாப்பானதும் ஆகும்.
            </p>
            <h5><u>விரதங்களுக்கான தடைவிதிக்கப்பட்ட மற்றும் அனுமதிக்கப்பட்ட உணவுகள் <br><br></u>ஏகாதசிக்கு தடைவிதிக்கப்பட்ட உணவுகள்:</h5>
            <div class="list-container1">
                <ul class="bullet-list">
                    <li>தக்காளிகள், கத்தரிக்காய்கள், காலிஃபிளவர், பிராக்கலி, குடைமிளகாய், கேரட், பாகற்க்காய், பச்சைப்பட்டாணி, சுரைக்காய், கோவைக்காய், பீர்க்கங்காய், பச்சைமிளகாய், முருங்கக்காய், வெண்டைக்காய், முள்ளங்கி, பீட்ரூட் , வாழைப்பூ</li>
            
                    <li>பட்டாணி, கொண்டைக்கடலை மற்றும் எல்லாவித மொச்சைக்கொட்டை வகைகள், மேலும் தானியங்களைப் பயன்படுத்தி தயாரிக்கும் உணவுப் பொருட்களான அப்பளம், சோயா பீன்ஸ் மீல்மேகர், பர்ஃபி வகைகள் ஆகியவையும்</li>
                    
                    <li>எல்லாவிதமான கீரைவகைகள், கொத்தமல்லி, கருவேப்பிலை, தண்டுகீரை போன்ற மற்ற கீரைகள், முட்டைகோஸ், மூலிகை டீ போன்றவைகள் </li>
                    
                    <li>தானியங்களாகிய அரிசி, கேழ்வரகு, பார்லி, கம்பு, மூங்கில் அரிசி, சாமை அரிசி, சிகப்பரிசி, சோளம் , பாஸ்தா, சாமை அரிசி முதலிய சிறுதானியங்கள் மற்றும் இவற்றை பயன்படுத்தி மாவுகளாக்கிய அரிசிமாவு, உளுந்துமாவு, பொட்டுகடலை மாவு ஆகியவைகள் </li>
                    
                    <li>சோளத்திலிருந்து அல்லது மேற்குறிப்பிட்ட தானியங்களிலிருந்து எடுக்கப்பட்ட ஸ்டார்ச்சுகளான சமையல் சோடா, பேக்கிங் சோடா, குளிர்பானங்கள், கஞ்சிவகைகள், , கேக் வகைகள், க்ரீம் வகைகள், பாலாடைக்கட்டி, இனிப்பு தின்பண்டங்கள், சிப்ஸ் வகைககள் ஆகியவைகளும் தானியங்களிலிருந்து தயாரிக்கப்படும் எண்ணெய்கள், சோயாபீன்ஸ் எண்ணெய், சூரியகாந்தி எண்ணெய், சோள எண்ணெய், கடுகு எண்ணெய், நல்லெண்ணெய், சுத்திகரிக்கப்பட்ட எண்ணெய் வகைகள், மேலும் இதுபோன்ற எண்ணெய்களிலிருந்து தயாரிக்கப்படும் பொருட்களான பொரித்த உணவுப்பொருட்கள், தேனும் கூட தவிர்க்க வேண்டிய உணவே.</li>
                </ul>
            </div>
            <h5>ஏகாதசிக்கு பயன்படுத்தும் மசாலா பொருட்கள்
            </h5>
            <p class="five text-justify">மிளகு, இஞ்சி, உப்பு, புதிய மஞ்சள் இவைகள் அன்றைய தினமே புதிதாக வாங்கப்பட்டதாக இருக்கவேண்டும். ஏற்கனவே பயன்படுத்தப்பட்டவைகளாக இருக்கக்கூடாது.
            </p>
            <h5>ஏகாதசிக்கு பயன்படுத்தக்  கூடாத மசாலா பொருட்கள்
            </h5>
            <p class="five text-justify">பெருங்காயம், மிளகாய், எள், சீரகம், வெந்தயம், கடுகு, புளி, பெருஞ்சீரகம், இலவங்கப்பட்டை, மசாலாப்பொடிகள், ஜாதிக்காய், பிரிஞ்சி இலை, ஏலக்காய், இலவங்கம், ஓமவல்லி, துளசி, மற்ற மசாலாப்பொருட்கள் 
            </p>
            <h5>அனைத்து விரத நாட்களுக்கும் அனுமதிக்கப்பட்ட உணவுகள் :</h5>
            <p class="five text-justify">பழங்கள் (பசுமையான மற்றும் உலர்ந்த) , நிலக்கடலை மற்றும் கடலை எண்ணெய், ஆலிவ் எண்ணெய், பாதாம் எண்ணெய், நெய், உருளைக்கிழங்கு, பூசணிக்காய், வெள்ளரிக்காய், சிகப்பு பூசணிக்காய், எலுமிச்சை, பச்சைபப்பாளி, பச்சை வாழைப்பழம், பலாப்பழம், சக்கரை வல்லிக்கிழங்கு, மரவல்லிக்கிழங்கு, வெண்ணெய்ப்பழம், தேங்காய், சுத்தமான பால் பொருட்கள்
            </p>
            <h5>சாதுர்மாச காலத்தில் உண்ணக்கூடாத பொருட்கள் </h5>
            <p class="five text-justify">தக்காளி, கத்தரிக்காய், பீன்ஸ் வகைகள், சோயா பீன்ஸ், சுரைக்காய், கோவைக்காய், உளுந்து, அப்பளம், கடுகு, எள், தேன்
            </p>
            <h5>மாத வாரியாக சாதுர்மாச காலத்தில் உண்ணக்கூடாத பொருட்கள்</h5>
            <p class="five text-left"><b>முதல் மாதம்: </b>எல்லாவிதமான கீரை உணவுகள், முட்டைகோஸ் காலிஃபிளவர் வகைகள், கொத்தமல்லி, புதினா, கரிவேப்பிலை மூலிகைப்பொடிகள்,டீ, காபி<br>
<b>இரண்டாம் மாதம்:-</b> தயிர்<br> 
<b>மூன்றாம் மாதம் :-</b> பால்<br> 
<b>நான்காம் மாதம்:-</b> கடுகு எண்ணெய், சோயா பீன்ஸ் எண்ணெய், நல்லெண்ணெய்</p>
<p class="one">ஏகாதசி மஹிமை வரலாறுகள் </p>
<h3>அமலகி ஏகாதசி </h3>
<p class="six text-justify">மன்னன் மாந்தாதா ஒருமுறை வசிஷ்ட முனிவரிடம், "ஓ பெரிய முனிவரே! என் மீது கருணை காட்டுங்கள்! எனக்கு நித்தியமான நன்மையைத் தரும் புனித விரதத்தைப் பற்றி என்னிடம் கூறுங்கள்" என்று கேட்டார். <br><br>
    அதற்கு வசிஷ்ட முனிவர் பதிலளித்தார். “அரசே! அமலகி ஏகாதசி என்ற சிறந்த விரத நாளைப் பற்றி கூறுகிறேன் கேளுங்கள்! இந்த ஏகாதசியன்று விரதத்தைக் கடைப்பிடிப்பவர் அபரிமிதமான செல்வத்தைப் பெறுகிறார். எல்லாவிதமான பாவங்களின் விளைவுகளிலிருந்தும் விடுபட்டு, விமோசனம் அடைகிறார். தூய பிராமணனுக்கு ஆயிரம் பசுக்களை தானம் செய்வதை விட, இந்த ஏகாதசியில் விரதம் இருப்பது புனிதமானது.  ஆதலால், வேட்டைக்காரன் ஒருவன் தன் வாழ்விற்காக அன்றாடம் அப்பாவி விலங்குகளை கொன்று குவித்தாலும், அமலகி ஏகாதசியன்று விதிக்கப்பட்ட வழிபாட்டு முறைகளைப் பின்பற்றி விரதம் அனுசரித்து விமோசனம் பெற்ற வரலாற்றைச்  சொல்கிறேன். தயவு செய்து கவனமாகக் கேளுங்கள்.
    ஒரு காலத்தில் வைதிஷம் என்ற ஒரு ராஜ்ஜியம் இருந்தது. அங்கு அனைத்து பிராமணர்கள், க்ஷத்திரியர்கள், வைசியர்கள் மற்றும் சூத்திரர்கள் சமமான வேத அறிவு, சிறந்த உடல் வலிமை மற்றும் சிறந்த புத்திசாலித்தனம் ஆகியவற்றைக் கொண்டிருந்தனர். <br><br>
    
    
    ஓ அரசர்களில் சிங்கம் போன்றவரே! முழு ராஜ்ஜியமும் வேத மந்திர ஒலிகளால் நிறைந்திருந்தது. ஒருவர் கூட நாத்திகராக இல்லை. யாரும் பாவம் செய்யவில்லை. இந்த ராஜ்ஜியத்தின் ஆட்சியாளர் சந்திரன் மூலமாக வரும்  சோம வம்சத்தைச் சேர்ந்த மன்னர் பாஷாபிந்துகர் ஆவார். அவர் சித்ரரதர் என்றும் அழைக்கப்பட்டார். மேலும், மிகவும் தர்மவானாகவும் உண்மையுள்ளவராகவும் இருந்தார். சித்திரரத மன்னர் பத்தாயிரம் யானைகளின் பலம் கொண்டவர் என்றும், அவர் பெரும் செல்வந்தன் என்றும், வேத ஞானத்தின் ஆறு கிளைகளையும் பரிபூரணமாக அறிந்தவன் என்றும் கூறப்படுகிறது.<br><br>
    
    
    மகாராஜர் சித்ரரதரின் ஆட்சியின் போது, ​​அவரது ராஜ்யத்தில் ஒரு நபர் கூட மற்றொருவரின் கடமையை செய்ய முயற்சிக்கவில்லை. பிராமணர்கள், க்ஷத்ரியர்கள், வைசியர்கள் மற்றும் சூத்திரர்கள் அனைவரும் தங்கள் சொந்த தர்மங்களில் மிகச் சரியாக ஈடுபட்டிருந்தனர். நாடு முழுவதும் கஞ்சனையோ அல்லது ஏழையையோ காண முடியவில்லை. வறட்சியோ வெள்ளமோ ஒருபோதும் இருந்ததில்லை. உண்மையில், ராஜ்யம் நோயற்றிருந்தது. மேலும் அனைவரும் நல்ல ஆரோக்கியத்தை அனுபவித்தனர். பரம புருஷ பகவானான ஸ்ரீ விஷ்ணுவுக்கு மக்கள் அன்பான பக்தி சேவையை செய்தனர். அரசர்  சிவபெருமானுக்கும் சிறப்பான சேவை செய்தார். மேலும், மாதம் இருமுறை அனைவரும் ஏகாதசி விரதம் அனுஷ்டித்தனர்.<br><br>
     
    அரசர்களில் சிறந்தவரே, "இவ்வாறே வைதீஷ நாட்டுக் குடிமக்கள் பல ஆண்டுகள் மிகுந்த மகிழ்ச்சியுடனும், செழுமையுடனும் வாழ்ந்தனர். அனைத்து வகையான உலகாயத செல்வத்தை ஊக்கப்படுத்தும் மதத்தையும் துறந்து, பரமாத்மாவான ஹரியின் அன்பான சேவையில் தங்களை முழுமையாக அர்ப்பணித்திருந்தனர்".<br><br>
    
    
    “ஒருமுறை, பங்குனி மாதம், துவாதசியுடன் இணைந்த அமலகி ஏகாதசியின் புனித விரத நாள் வந்தது. இந்த குறிப்பிட்ட விரதம் சிறப்பான பலனைத் தரும் என்பதை மன்னர் சித்ரரதர் உணர்ந்திருந்தார். இதனால் அவரும், வைதீஷ குடிமக்கள் அனைவரும் இந்த புனிதமான ஏகாதசியை மிகவும் சிரத்தையுடன் கடைப்பிடித்து, அனைத்து விதிகளையும் விதிமுறைகளையும் கவனமாகக் கடைப்பிடித்தனர்.” <br><br>
    
    
    ஆற்றில் குளித்துவிட்டு, அரசனும் அவனது குடிமக்கள் அனைவரும் பகவான் ஸ்ரீவிஷ்ணுவின் கோவிலுக்குச் சென்றனர்.  அங்கு ஒரு அமலகி மரம்(நெல்லிமரம்) வளர்ந்திருந்தது. முதலில் மன்னரும் அவரது முனிவர்களும் மரத்திற்கு பானை நிரம்ப  தண்ணீர் ஊற்றினர். சிறந்ததொரு திரைச்சீலை, காலணிகள், தங்கம், வைரங்கள், மாணிக்கங்கள், முத்துக்கள், நீலமணிகள் மற்றும் நறுமணத் தூபங்கள் ஆகியவற்றைக் அர்ப்பணித்தனர். பிறகு, பரசுராமரைப் பிரார்த்தனை செய்து வழிபட்டனர்: 'ஓ பரசுராமரே! ரேணுகாவின் மகனே! ஓ எப்போதும் இனியவரே! ஓ உலகத்திலிருந்து மோட்சம் கொடுப்பவரே! தயவுசெய்து இந்தப் புனிதமான அமலகி மரத்தின் அடியில் வந்து எங்கள் பணிவான வணக்கங்களை ஏற்றுக்கொள்ளுங்கள்!' என்று கூறிவிட்டு, பின்னர் அவர்கள் அமலகி மரத்திடம் பிரார்த்தனை செய்தனர், 'ஓ அமலகி மரமே, ஓ பிரம்மாவின் சந்ததியே! தாங்கள் அனைத்து வகையான பாவ வினைகளையும் அழிக்க வல்லவர். எங்கள் மரியாதைக்குரிய வணக்கங்களையும், இந்த தாழ்மையான பரிசுகளையும் ஏற்றுக்கொள்ளுங்கள்!. ஓ அமலகி மரமே! தாங்கள் உண்மையில் பிரம்மனின் வடிவம்.  தாங்கள்தான் ஒரு காலத்தில் பகவான் ஸ்ரீராமச்சந்திரரால் வணங்கப்பட்டீர்கள். தங்களைச் சுற்றி வலம் வருபவர்கள், அவர்களுடைய எல்லா பாவங்களிலிருந்தும் உடனடியாக விடுதலை பெறுகிறார்கள்.<br><br>
    
    
    இந்த சிறந்த பிரார்த்தனைகளைச் செய்தபின், மன்னர் சித்ரரதரும் அவரது குடிமக்களும் இரவு முழுவதும் விழித்திருந்து, புனிதமான ஏகாதசி விரதத்தை கடைபிடிக்கும் விதிமுறைகளின்படி பிரார்த்தனை செய்து வழிபட்டனர். நோன்பு மற்றும் பிரார்த்தனையின் இந்த புனிதமான நேரத்தில், மிகவும் நெறிதவறிய மற்றும் விலங்குகளைக் கொன்று தன்னையும் தன் குடும்பத்தையும் பராமரிப்பவனாநா ஒருவன் அந்த பக்தர்களின் கூட்டத்திற்கு அருகில் நெருங்கினான். களைப்பு மற்றும் பாவம் ஆகிய இரண்டையும் சுமந்த அந்த வேடன்,  மன்னனும் வைதீச நாட்டு குடிமக்களும் இரவு முழுவதும் விழித்திருந்து, விரதமிருந்து, பல விளக்குகளால் பிரகாசமாக விளங்கும் அழகிய வன அமைப்பில், பகவான் ஸ்ரீ விஷ்ணுவை வழிபட்டு அமலாகி ஏகாதசியைக் கடைப்பிடிப்பதைக் கண்டான். வேட்டைக்காரன் தனக்கு முன் இந்த அசாதாரணமான காட்சி என்னவென்று யோசித்து அருகில் மறைந்திருந்து கவனிக்க தொடங்கினான்.<br><br>
    
    
    அவன் ”இங்கு என்ன நடக்கிறது?’ என்று யோசிக்க தொடங்கினான். அந்த அழகான காட்டில் அவன் கண்டது என்னவெனில், புனித அமலகி மரமானது பகவான் ஸ்ரீதாமோதரரின் அம்சமாக வழிபடப்படுகிறது. அவரை ஒரு நீர்ப்பானையின் வாய்பகுதியின் மீது அமரவைத்து வணங்கப்படுவதையும், பக்தர்கள் பகவான் ஸ்ரீகிருஷ்ணரின் தெய்வீகமான வடிவங்களையும், அவரின் லீலைகளையும் விவரிக்கும் புனிதமான பாடல்களைப் பாடுவதையும் கேட்டான். அப்பாவிப் பறவைகளையும் விலங்குகளையும் கொன்று குவித்த அந்த நெறிதவறிய  கொலையாளி, தன்னையும் மீறி ஏகாதசி கொண்டாட்டத்தைப் பார்த்து, பகவானின் மகிமையைக் கேட்டு இரவெல்லாம் வியப்புடன் கழித்தான்”.<br><br>
    
    
    சூரிய உதயத்திற்குப் பிறகு, அரசரும் அவரது அரச பரிவாரங்களும் - அரசவை முனிவர்கள் மற்றும் அனைத்து குடிமக்களும் உட்பட - ஏகாதசியைக் கடைப்பிடித்து முடித்து வைதிஷ நகரத்திற்குத் திரும்பினர். வேடன் தன் குடிசைக்குத் திரும்பி, மகிழ்ச்சியுடன் தன் உணவைச் சாப்பிட்டான். அவனுக்குரிய நேரத்தில் வேடன் இறந்தான். அவன் அமலாகி ஏகாதசியன்று விரதம் இருந்து, பரம புருஷ பகவானின் மகிமையைக் கேட்டதாலும், இரவு முழுவதும் விழித்திருக்க நிர்ப்பந்திக்கப்பட்டதாலும் அவன் பெற்ற புண்ணியத்தால், தேர், யானைகள், குதிரைகள், படைவீரர்கள் போன்றவற்றைக் கொண்ட மாபெரும் அரசராக மீண்டும் பிறக்க தகுதியுடையவரானார்.  மறுபிறவியில் விதுரத மன்னனின் மகனாக பிறந்தார். அவர் பெயர்  வசுரதன் ஆகும்.   அவர் ஜெயந்தி என்ற  அரசை ஆண்டு வந்தார்.<br><br>
    
    
    வசுரத மன்னன் வலிமையானவனாகவும், அச்சமற்றவனாகவும், சூரியனைப் போல பிரகாசமாகவும், சந்திரனைப் போல அழகாகவும் இருந்தார். வலிமையில் அவர் ஸ்ரீ விஷ்ணுவைப் போலவும், மன்னிப்பதில் பூமியைப் போலவும் இருந்தார். மன்னன் வசுரதன் எப்போதும் பரமாத்மாவான ஸ்ரீ விஷ்ணுவுக்கு அதிகமான தொண்டு மற்றும் உண்மையான, அன்பான பக்தி சேவையை செய்தான். அதனால் அவர் வேத அறிவில் சிறந்து விளங்கினார். அரசு விவகாரங்களில் எப்பொழுதும் சுறுசுறுப்பாக இருந்த அவர், தனது குடிமக்களை தனது சொந்தக் குழந்தைகளைப் போல சிறப்பாகக் கவனித்துக் கொள்வதில் மகிழ்ந்தார். எவரிடமும் ஆணவம் மேலோங்க விரும்பாத அவர், கர்வம் கொண்டவர்களைக் கண்டால் அடக்கி விடுவார். அவர் பல வகையான யாகங்களைச் செய்தார், மேலும் அவர் தனது ராஜ்யத்தில் தேவைப்படுபவர்களுக்கு போதுமான தானங்கள் பெறுவதை எப்போதும் உறுதிப்படுத்தினார்.<br><br>
    
    
    ஒரு நாள் காட்டில் வேட்டையாடும்போது மன்னன் வசுரதன் நடைபாதையிலிருந்து வழி தவறிச் சென்றார். சிறிது நேரம் அலைந்து திரிந்து, இறுதியில் களைப்படைந்து, ஒரு மரத்தின் அடியில் நின்று, கைகளை தலையணையாகப் பயன்படுத்தி, தூங்கிவிட்டார். அவர் தூங்கும்போது, ​​​​சில காட்டுமிராண்டி பழங்குடியினர் அவர் அருகில் வந்து, அரசரின் மீது நீண்ட காலமாக இருந்த பகையை நினைத்து, அவரைக் கொல்வதற்கான பல வழிகளை தங்களுக்குள் விவாதிக்கத் தொடங்கினர். “நம்முடைய தந்தையர்கள், மைத்துனர்கள், பேரன்கள், மருமகன்கள், மாமன்கள் ஆகியோரைக் கொன்றதால்தான், காட்டில் எல்லாவிதமான பைத்தியக்காரர்களைப் போல இலக்கில்லாமல் அங்குமிங்குமாக அலைய வேண்டிய நிலைக்குத் நாம் தள்ளப்பட்டுள்ளோம்” என்றார்கள் அந்த காட்டுமிராண்டிகள்.<br><br>
    
    
    இவ்வாறு கூறிய அவர்கள் ஈட்டிகள், வாள்கள், அம்புகள், மாயக் கயிறுகள் உள்ளிட்ட பல்வேறு ஆயுதங்களால் வசுரத மன்னனைக் கொல்லத் தயாரானார்கள். ஆனால் இந்த கொடிய ஆயுதங்கள் எதுவும் தூங்கிக் கொண்டிருந்த அரசனைத் தொடக்கூட முடியவில்லை. உடனே நாகரீகமற்ற, நாய் உண்ணும் பழங்குடியினர் பயந்தனர். அவர்களின் பயம் அவர்களின் வலிமையைக் குறைத்தது. வெகு குறுகிய நேரத்திலேயே அவர்கள் தங்களிடம் இருந்த சிறிய அளவிலான புத்தியைக்கூட இழந்து, திகைப்புடனும் பலவீனத்துடனும் கிட்டத்தட்ட மயக்கமடைந்தனர். திடீரென்று அரசனின் உடலில் இருந்து ஒரு அழகான பெண் தோன்றி ஆதிவாசிகளை திடுக்கிட வைத்தாள். பல ஆபரணங்களால் அலங்கரிக்கப்பட்டு, அற்புதமான நறுமணத்தை வெளிப்படுத்தி, கழுத்தில் சிறந்த மாலையை அணிந்து, கடுமையான கோபத்தின் மனநிலையில் புருவங்கள் மற்றும்  எரியும் சிவந்த கண்களை கொண்டு அவள் மரணம் போல் காட்சியளித்தாள். உடனே அவள், எரிந்துகொண்டிருந்த சக்கரத்தின் மூலம், தூங்கிக் கொண்டிருந்த அரசனைக் கொல்ல முயன்ற அந்த பழங்குடி வேட்டைக்காரர்கள் அனைவரையும் விரைவில் கொன்றாள்.<br><br>
    
    
    சிறிது நேரத்திற்கு பின்னர் உறங்கிக்கொண்டிருந்த அந்த அரசர் விழித்தெழுந்தார். இறந்த பழங்குடியினர் அனைவரும் தன்னைச் சுற்றி கிடப்பதைப் பார்த்து, அவர் ஆச்சரியப்பட்டார்.  'இவர்கள் அனைவரும் எனக்குப் பெரிய எதிரிகளாயிற்றே! இவர்களை இவ்வளவு கொடூரமாக கொன்றது யார்? எனக்குப் பெரிய உபகாரம் செய்தவர் யார்?’ அந்தச் சமயத்தில் வானத்திலிருந்து ஒரு குரல் கேட்டது: ‘உனக்கு யார் உதவினார்கள் என்று கேட்டாய். சரி!, துன்பத்தில் இருக்கும் யாருக்கும் தனியாக உதவக்கூடிய அந்த நபர் யார்? அவர் வேறு யாருமல்ல, பரம புருஷ பகவானான ஸ்ரீ கேசவரே ஆவார். தன்னிடம் அடைக்கலம் புகுபவர்களை எந்த சுயநல நோக்கமும் இல்லாமல் காப்பாற்றுகிறார்.<br><br>
    
    
    இந்த வார்த்தைகளைக் கேட்ட அரசன் வசுரதன், பகவான் ஸ்ரீ கேசவரின் (கிருஷ்ணன்) மீது மிகுந்த அன்பினால் மூழ்கினான். அவர் தனது தலைநகருக்குத் திரும்பி, எந்தத் தடையும் இல்லாமல், இரண்டாம் இந்திரனைப் போல (தேவலோக  மண்டலங்களின் அதிபதி) ஆட்சி செய்தார்.<br><br>
    
    
    “எனவே, ஓ அரசே மந்தாதா!, இந்த புனிதமான அமலாகி ஏகாதசியை அனுசரிக்கும் எவரும் சந்தேகத்திற்கு இடமின்றி விஷ்ணுவின் உன்னத இருப்பிடத்தை அடைவர். எனவே மிகவும் புனிதமான இந்த விரத நாளை கடைபிடிப்பதன் மூலம் கிடைக்கும் புண்ணியம் மிகவும் பெரியது”, என்றுகூறி  மதிப்பிற்குரிய  வசிஷ்ட முனிவர் இந்த கதையை முடித்தார்.<br><br>
    
    
    பிரம்மாண்ட புராணத்திலிருந்து பால்குண-சுக்ல ஏகாதசி அல்லது அமலாகி ஏகாதசியின் மகிமைகளின் விவரிப்பு இவ்வாறு முடிவடைகிறது.<br><br>
    
    
    குறிப்பு: அமலகி ( நெல்லி ) மரம் கிடைக்கவில்லை என்றால், புனிதமான துளசி மரத்தை வணங்குங்கள். மேலும் புனிதமான துளசி விதைகளை நட்டு, துளசிதேவிக்கு விளக்குகளை சமர்பிக்கவும்.</p>

    <h3>பாபமோசனி ஏகாதசி </h3>

    <p class="seven text-justify">ஸ்ரீ யுதிஷ்டிர மஹாராஜர் கூறினார், “ஓ பரமபுருஷ பகவானே!, பால்குண மாதத்தின் [பிப்ரவரி-மார்ச்] வளர்பிறை நாட்களில் நிகழும் அமலகி ஏகாதசியின் விளக்கத்தை தங்களிடமிருந்து நான் கேட்டேன், இப்போது நான் சித்திரை மாதத்தின் தேய்பிறை நாட்களில் [மார்ச்-ஏப்ரல்] வரும் ஏகாதசியைப் பற்றி கேட்க விரும்புகிறேன். பகவானே! அதன் பெயர் என்ன? அதைக் கடைப்பிடிப்பதன் மூலம் ஒருவர் என்ன பலன்களை அடைய முடியும்? என்று பகவான் ஸ்ரீ கிருஷ்ணரிடம் கேட்டார்.<br><br>


        அதற்கு பரம புருஷ பகவான் ஸ்ரீ கிருஷ்ணர் பதிலளித்தார், "ஓ அரசர்களில் சிறந்தவரே, அனைவருக்கும் நன்மை பயக்கும் வகையில், பாபமோசனி என்று அழைக்கப்படும் இந்த ஏகாதசியின் பெருமைகளை நான் தங்களுக்கு விவரிப்பதில் மகிழ்ச்சியடைகிறேன். இந்த ஏகாதசியின் வரலாறு ஒருமுறை லோமச முனிவரால்  மாந்தாதா சக்கரவர்த்திக்குக் கூறப்பட்டது. <br><br>
        
        
        மன்னன் மாந்தாதன், முனிவரிடம், 'ஓ மஹரிஷியே! அனைத்து மக்களின் நன்மைக்காக, சித்திரை மாதத்தின் தேய்பிறை நாட்களில் நிகழும் ஏகாதசியின் பெயரைக் கூறுங்கள்! அதைக் கடைப்பிடிப்பதற்கான வழிமுறையையும் விளக்குங்கள். மேலும், இந்த ஏகாதசியை அனுசரிப்பதன் மூலம் ஒருவர் பெறும் பலன்களையும்  விவரிக்க வேண்டும்’, என்று மாந்ததா மன்னன் லோமச முனிவரிடம் கேட்டார். <br><br>
        
        
        அதற்கு லோமச முனிவர் கூறினார், “சித்திரை மாதத்தின் தேய்பிறை நாட்களில் வரும் அந்த ஏகாதசியானது, உண்மையுள்ள பக்தர்களுக்கு பேய், பிசாசுகளின் தாக்கங்களிலிருந்து காக்கும் இதன் பெயர், ‘பாபமோசனி ஏகாதசி’ என்பதாகும்”. <br><br>
        
        
        மனிதர்களில் சிங்கம் போன்றவரே!, இந்த ஏகாதசி வாழ்க்கையின் எட்டு விதமான பக்குவங்களை அளிக்கிறது. அனைத்து வகையான ஆசைகளையும் நிறைவேற்றுகிறது. ஒருவரின் வாழ்க்கையை அனைத்து பாவ வினைகளிலிருந்தும் தூய்மைப்படுத்துகிறது. மேலும் ஒரு நபரை பூரண குணமுள்ளவராக ஆக்குகிறது.” <br><br>
        
        
        இப்போது இந்த ஏகாதசியுடன் தொடர்புடைய கந்தர்வர்களின் தலைவரான சித்ரரதன் பற்றிய வரலாற்றுச் சரித்திரத்தைக் கேளுங்கள். சித்ரரதன் ஒரு முறை சொர்க்கத்தில் நடனமாடும் பெண்களுடன் சேர்ந்து, வசந்த காலத்தில், பலவிதமான மலர்கள் நிறைந்த ஒரு அழகான காட்டிற்கு வந்தான். அங்கே அவனும் அந்த பெண்களும் மற்ற கந்தர்வர்களுடனும் பல கின்னரர்களுடனும், அங்கு சென்று மகிழ்கின்ற சொர்க்கத்தின் அரசனான இந்திரனுடனும் சேர்ந்து விஜயம் செய்தார்.  இந்தக் காட்டை விட சிறந்த வனம் வேறெதுவும் இல்லை என்று அனைவரும் உணர்ந்தனர். அங்கே பல முனிவர்களும் தங்களின் விரதங்கள் மற்றும் தவங்களைச் செய்துகொண்டிருந்தனர். குறிப்பாக தேவர்கள் சித்திரை மற்றும் வைகாசி [ஏப்ரல்-மே] மாதங்களில் இந்த விண்ணுலக வனத்திற்குச் சென்று மகிழ்ந்தனர்.<br><br>
        
        
        மேதாவி என்ற மாமுனிவர் அந்தக் காட்டில் வசித்து வந்தார். மிகவும் கவர்ச்சிகரமான நடனப் பெண்கள் எப்போதும் அவரை மயக்க முயற்சிப்பார்கள். குறிப்பாக மஞ்சுகோஷா என்ற ஒரு பிரபலமான பெண், அந்த மாமுனிவரை கவர்ந்திழுக்க பல வழிகளை உருவாக்கினாள். ஆனால் முனிவரின் மீதுகொண்ட  மிகுந்த மரியாதையினாலும், பல ஆண்டுகள் துறவறத்திற்குப் பிறகு அவர் அடைந்த சக்தியின் பயத்தினாலும், அவள் அவரிடம் நெருங்க முடியவில்லை. முனிவரிடமிருந்து இரண்டு மைல் தொலைவில் ஒரு இடத்தில், அவள் ஒரு கூடாரம் அமைத்து, தம்பூரா வாசித்தபடி மிகவும் இனிமையாகப் பாட ஆரம்பித்தாள். அவள் மிகவும் நேர்த்தியாகச் செயல்படுவதைக் கண்டும், கேட்டும், அவளது சந்தன திலகத்திலிருந்து நறுமணம் வீசியதை முகர்ந்தும் மன்மதனே உற்சாகமடைந்தான். சிவபெருமானுடன் தனக்கு ஏற்பட்ட துரதிர்ஷ்டவசமான அனுபவத்தை நினைவுகூர்ந்த மன்மதன், மேதாவியை மயக்க முடிவு செய்தான்.<br><br>
        மஞ்சுகோஷாவின் புருவங்களை வில்லாகவும், அவள் பார்வைகளை வில்லின் நாணாகவும், அவள் கண்களை அம்புகளாகவும், மன்மதன் மேதாவியின் தியானத்தையும் அவரது சபதத்தையும் உடைக்க அவரைத் தூண்டுவதற்காக மேதாவியிடம் அணுகினான். வேறு வார்த்தைகளில் கூறுவதானால், மன்மதன் மஞ்சுகோஷவை தனது உதவியாளராக நியமித்தான், மேலும் அந்த சக்திவாய்ந்த மற்றும் கவர்ச்சியான இளம் முனிவரைப் பார்த்ததும், அவளும் காமத்தால் கிளர்ந்தெழுந்தாள். மிகுந்த புத்திசாலியாகவும், கற்றறிந்தவராகவும் இருப்பதைக் கண்டு, தோளில் சுத்தமான வெண்ணிற பிராமண நூலை அணிந்து, சன்னியாசியின் கோலைப் பிடித்துக்கொண்டு, சியவன ரிஷியின் ஆசிரமத்தில் அழகாக அமர்ந்துகொண்டிருந்த  அவர் முன் மஞ்சுகோஷா வந்தாள்.<br><br>
        
        
        அவள் கவர்ச்சியாகப் பாடத் தொடங்கினாள். அவளது ஒட்டியானம் மற்றும் கணுக்கால்களைச் சுற்றியிருந்த சிறிய மணிகள், அவளது மணிக்கட்டில் உள்ள வளையல்களுடன் சேர்ந்து ஒரு இனிமையான இசைக் கச்சேரியை  உருவாக்கியது. இதில் கவனத்தை திருப்பிய மேதாவி முனிவர் மயங்கினார். உடனே அவரது இதயம் மற்றும் உள்ளத்தின் தூய்மை அவரை விட்டு போய்விட்டது. இவ்வாறு ஐம்பத்தேழு ஆண்டுகள், ஒன்பது மாதங்கள் மற்றும் மூன்று நாட்கள் மஞ்சுகோஷாவுடன் மேதாவியுடன் காலம் கழிந்தது. ஆனால் மேதாவிக்கு இந்த நேரம் ஒரு கணம் போல் தோன்றியது.  அவள் ஒருநாள் அவரிடம், ‘தயவுசெய்து நான் விடைபெற அனுமதியுங்கள், நீங்கள் ஏற்கனவே என்னுடன் செலவிட்ட நேரத்தை நினைத்துப் பாருங்கள்”, என்று கூறினாள்.<br><br>
        
        
        முனிவர் தான் மஞ்சுகோசாவுடன் இருந்த ஆண்டுகளைப் பற்றி சிந்தித்து, பின்னர் மிகுந்த வியப்புடன் சொன்னார், ‘இது எப்படி நடந்தது?, ஐம்பத்தேழு வருடங்களுக்கும் மேலாக நான் உன்னுடன் கழித்தேனா?’ இவ்வாறு தான் தன்னுடைய தியானத்திலிருந்து திசை திருப்பப்பட்டதை திட்டமிட்ட சதி என்பதை புரிந்துகொண்ட பிறகு, அவரது கண்கள் கோபத்தால் சிவந்து தீப்பொறிகளை வெளிப்படுத்தத் தொடங்கியது. அவர் இப்போது மஞ்சுகோசாவை மரணத்தின் வெளிப்பாடாகவும் அவரது ஆன்மீக வாழ்க்கையை அழித்தவளாகவும் கருதினார். ஆகையால் அவர் கூறினார்,  “அயோக்கியப் பெண்ணே! என் துறவின் பலன்களையெல்லாம் சாம்பலாக்கிவிட்டாயே!’ என்று வெகுண்டெழுந்து மஞ்சுகோஷாவை சபிக்க ஆரம்பித்தார். ஐயகோ! பாவமுள்ளவனே! கடின உள்ளம் கொண்டவளே! இழிந்தவளே! பாவம் மட்டுமே உனக்குத் தெரியும்! உனக்கு பயங்கரமான துரதிர்ஷ்டம் உண்டாகட்டும்! ஓ அயோக்கியப் பெண்ணே, உன்னைப் பொல்லாத துஷ்ட பேயாக மாற நான் சபிக்கிறேன்!’ என்று முனிவர் சபித்தார்.<br><br>
        
        
        மேதாவி முனிவரால் சபிக்கப்பட்ட அழகிய மஞ்சுகோஷா அவரிடம் பணிவுடன், “ஓ பிராமணர்களில் சிறந்தவரே! தயவுசெய்து என் மீது கருணை காட்டி தங்களது சாபத்தைத் திரும்பப் பெறுவீர்களாக! ஓ மாமுனிவரே!, தூய பக்தர்களுடன் தொடர்புகொள்வது உடனடி பலனைத் தரும் என்று கூறப்படுகிறது. ஆனால் அவர்களின் சாபங்கள் ஏழு நாட்களுக்குப் பிறகுதான் நடைமுறைக்கு வரும். ஐம்பத்தேழு ஆண்டுகளாக நான் தங்களுடன் இருந்து சேவை செய்திருக்கிறேன். ஓ குருவே! தயவுசெய்து என்னிடம் கருணை காட்டுங்கள்!’’ என்று மஞ்சுகோஷா மேதாவி முனிவரிடம் கேட்டாள்.<br><br>
        
        
        அதற்கு மேதாவி முனிவர், “ஓ மென்மையான பெண்ணே, நான் என்ன செய்ய முடியும்? என் துறவறம் அனைத்தையும் நீ அழித்து விட்டாயே. ஆனால் நீ இந்தப் பாவச் செயலைச் செய்தாலும், என் கோபத்திலிருந்து உன்னை விடுவிக்க ஒரு வழியைச் சொல்கிறேன். சித்திரை மாதத்தின் தேய்பிறை நாட்களில் ஒருவரின் அனைத்து பாவங்களையும் நீக்கும் மங்களகரமான ஏகாதசி ஒன்று உள்ளது. அதன் பெயர் ‘பாபமோசனி’, ஓ அழகானவளே!, இந்த புனித நாளில் விரதம் இருப்பவர் எந்தவிதமான பிசாசு வடிவத்தின் பிறப்பிலிருந்தாலும் முற்றிலும் விடுபடலாம்” என்று கூறினார்.<br><br>
        
        
        இந்த வார்த்தைகளைக் கூறிய முனிவர் உடனடியாக தனது தந்தையின் ஆசிரமத்திற்கு புறப்பட்டார். அவன் துறவறத்திற்குள் நுழைவதைப் பார்த்த சியவன முனி, ‘ஓ மகனே!, விதிமுறைக்குப் புறம்பாகச் செயல்பட்டு உன் தவம், துறவு ஆகியவற்றின் செல்வத்தை வீணடித்துவிட்டாய்’ என்றார்.<br><br>
        
        
        அதற்கு மேதாவி, ‘தந்தையே, நடனப் பெண்ணான மஞ்சுகோஷாவுடன் தனிப்பட்ட முறையில் நான் செய்த அருவருப்பான பாவத்தைப் போக்க என்ன பிராயச்சித்தம் செய்ய வேண்டும்’ என்பதை தயவுசெய்து வெளிப்படுத்துங்கள்! <br><br>
        
        
        அதற்கு ஷ்யவன முனிவர், “அன்புள்ள மகனே! நீ பாபமோசனி ஏகாதசியன்று விரதம் இருக்க வேண்டும். இது சித்திரை மாதத்தின் தேய்பிறை நாட்களில் நிகழ்கிறது.  எவ்வளவு கடினமான பாவமாக இருந்தாலும் எல்லாப் பாவங்களையும் இந்த ஏகாதசி  அழிக்கிறது” என்றார்.<br><br>
        
        
        மேதாவி தனது தந்தையின் ஆலோசனையைப் பின்பற்றி பாபமோசனி ஏகாதசியில் விரதம் இருந்தார். இதனால் அவரது பாவங்கள் அனைத்தும் அழிந்து மீண்டும் சிறந்த புண்ணியத்தால் நிரப்பப்பட்டார். இதேபோல், மஞ்சுகோஷா அதே விரதத்தை கடைப்பிடித்து, சாபத்திலிருந்து விடுபட்டு பேய் உருவம் மாறி மீண்டும்  தேவலோகத்திற்கு சென்று, அவளும் தன் பழைய நிலைக்குத் திரும்பினாள்.<br><br>
        
        
        லோமச முனிவர் தொடர்ந்தார், ‘இவ்வாறு அரசே!, பாபமோசனி ஏகாதசியன்று விரதம் இருப்பதன் பெரும் பலன் என்னவென்றால், நம்பிக்கையுடனும் பக்தியுடனும் செய்பவரின் பாவங்கள் அனைத்தும் முற்றிலும் அழிந்துவிடும்.<br><br>
        
        
        பகவான் ஸ்ரீ கிருஷ்ணர் முடித்தார், “ஓ மன்னன் யுதிஷ்டிரரே! பாபமோசனி ஏகாதசியைப் பற்றிப் படிக்கும் அல்லது கேட்கும் எவரும் ஆயிரம் பசுக்களை தானம் செய்வதால் கிடைக்கும் அதே புண்ணியத்தைப் பெறுகிறார். மேலும் அவர் ஒரு பிராமணனைக் கொன்றதால் ஏற்பட்ட பாவ விளைவுகளையும் நீக்குகிறார். கருக்கலைப்பு, மது அருந்துதல் அல்லது தனது குருவின் மனைவியுடன் ஒன்றுகூடுதல் போன்ற பாவங்களின் விளைவுகளிலிருந்தும்  இந்த புனித பாபமோசனி ஏகாதசி நாளை முறையாகக் கடைப்பிடிப்பதன் மூலம் அச்சாபங்களிலிருந்து விடுபட்டு கணக்கிட முடியாத பலன்களை ஒருவர் பெறமுடியும். இந்த ஏகாதசி எனக்கு மிகவும் பிடித்தமானது மற்றும் மிகவும் புண்ணியமானது” என்று பகவான் ஸ்ரீ கிருஷ்ணர் கூறினார்.</p>
        <h3>காமதா ஏகாதசி </h3>

        <p class="eight text-justify">ஸ்ரீ சூத கோஸ்வாமி கூறினார், "ஓ முனிவர்களே! தேவகி மற்றும் வசுதேவரின் மகனான ஸ்ரீஹரி, பகவான் ஸ்ரீ கிருஷ்ணருக்கு எனது பணிவான மற்றும் மரியாதைக்குரிய வணக்கங்களைச் சமர்ப்பித்து, அவருடைய கருணையால் அனைத்து வகையான பாவங்களையும் நீக்கும் விரத நாளைப் பற்றி இப்போது நான் விவரிக்கிறேன். <br><br>


            பக்தி நிறைந்த யுதிஷ்டிரரிடம் பகவான் ஸ்ரீ கிருஷ்ணர் பாவங்களைப் போக்கவல்ல இருபத்து நான்கு முதன்மையான ஏகாதசிகளை பற்றி புகழ்ந்து கூறினார். இப்போது நான் அந்த வர்ணனைகளில் ஒன்றை உங்களுக்கு விவரிக்கப் போகிறேன்.<br><br>
            
            
            சிறந்த கற்றறிந்த முனிவர்கள் பதினெட்டுபேர்  புராணங்களிலிருந்து இந்த இருபத்தி நான்கு சரித்திரங்களைத் தேர்ந்தெடுத்துள்ளனர். ஏனெனில் அவை உண்மையிலேயே உன்னதமானவை.<br><br>
            
            
            யுதிஷ்டிர மகாராஜர், 'ஓ பகவானே! ஸ்ரீ கிருஷ்ணரே! ஓ வாசுதேவா! தயவுசெய்து எனது பணிவான வணக்கங்களை ஏற்றுக்கொள்ளுங்கள். சித்திரை  மாதத்தின் [மார்ச்-ஏப்ரல்] வளர்பிறை நாட்களில் ஏற்படும் ஏகாதசியை பற்றி எனக்கு விவரிக்கவும். அதன் பெயர் என்ன? அதன் பெருமைகள் என்னென்ன?' என்று கேட்டார்.<br><br>
            
            
            பகவான் ஸ்ரீ கிருஷ்ணர் பதிலளித்தார், 'ஓ யுதிஷ்டிரா!, இந்த புனித ஏகாதசியின் பண்டைய வரலாற்றை நான் கூறும்போது தயவுசெய்து நான் சொல்வதைக் கவனமாகக் கேளுங்கள், இது, ஒரு காலத்தில் ஸ்ரீராமச்சந்திரரின் கொள்ளுத் தாத்தாவான திலீப மன்னருடன் தொடர்புடைய வரலாறு ஆகும்.<br><br>
            
            
            திலீப மன்னர் வசிஷ்ட முனிவரிடம், "ஓ ஞானியான பிராமணரே!  சித்திரை மாதத்தின் வளர்பிறை நாட்களில் வரும் ஏகாதசியைப் பற்றி நான் கேட்க விரும்புகிறேன். தயவு செய்து அதை எனக்கு விவரிக்க வேண்டும்." என்று கேட்டார். <br><br>
            
            
            அதற்கு வசிஷ்ட முனிவர், "ஓ அரசே! உங்கள் கேள்வி பெருமைக்குரியது. நீங்கள் அறிய விரும்புவதை மகிழ்ச்சியுடன் கூறுகிறேன். சித்திரையின் வளர்பிறை நாட்களில் வரும் ஏகாதசிக்கு காமதா ஏகாதசி என்று பெயர். காட்டுத் தீயானது எவ்வாறு காய்ந்த விறகின் தீயை உட்கொள்கிறதோ அதுபோல, இந்த ஏகாதசி எல்லா பாவங்களையும் அழிக்கிறது. இந்த ஏகாதசி மிகவும் பவித்ரமானது. மேலும், அதை உண்மையாக கடைபிடிப்பவருக்கு மிக உயர்ந்த நன்மைகளை அளிக்கிறது. ஓ அரசே! இப்போது ஒரு பழங்கால வரலாற்றைக் கேளுங்கள். அது மிகவும் புண்ணியமானது. இந்த வரலாற்றைக் கேட்கும் தருவாயிலேயே அது ஒருவருடைய எல்லா பாவங்களையும் நீக்குகிறது. <br><br>
            
            
             நீண்ட காலத்திற்கு முன்பு, ரத்தினாபுரி என்ற நகரம் இருந்தது. அது தங்கம் மற்றும் இரத்தினங்களால் அலங்கரிக்கப்பட்டது. அதில் கூர்மையான கோரைப் பற்களைக் கொண்ட பாம்புகள் போதையை அனுபவிக்கும். மேலும் பல கந்தர்வர்கள், கின்னரர்கள் மற்றும் அப்சரைகள் ஆகியோரைக் குடிமக்களாக கொண்ட இந்த மிக அழகான ராஜ்யத்தின் ஆட்சியாளர் மன்னர் புண்டரிகர் ஆவார். கந்தர்வர்களில் லலிதன்  மற்றும் அவனது மனைவி லலிதா, குறிப்பாக இவர்கள் அழகான நடனக் கலைஞர்கள் ஆவார்கள். இந்த இருவரும் ஒருவரையொருவர் மிகவும் விரும்பினர். மேலும் அவர்களது வீடானது, பெரும் செல்வமும் சிறந்த உணவும் நிறைந்ததாக இருந்தது. லலிதா தன் கணவனை மிகவும் நேசித்தாள். அதேபோல லலிதனும் அவளை அவனது இதயத்தில் நினைத்துக் கொண்டிருந்தான்.<br><br>
            
            
            ஒருமுறை, மன்னன் புண்டரீகரின் அரசவையில், பல கந்தர்வர்கள் நடனமாடிக் கொண்டிருந்தனர். லலிதன் தன் மனைவி இல்லாமல் தனியாகப் பாடிக்கொண்டிருந்தான். அவன் பாடும்போது அவளைப் பற்றி சிந்திக்காமல் இருக்க முடியவில்லை. இந்த கவனச்சிதறல் காரணமாக, அவன் பாடலின் அளவு மற்றும் இனிமையின் தடத்தை இழந்தான். உண்மையில், லலிதன் தனது பாடலின் முடிவை தவறாகப் பாடினான். அந்த தருணத்தில் மன்னரின் அரசவையில் கலந்துகொண்ட பொறாமை கொண்ட நாகதேவன் ஒருவன், லலிதன் தனது  தர்மத்திற்கு மாறாக தனது மனைவியை நினைத்து மூழ்கிவிட்டதாக மன்னரிடம் புகார் அளித்தான். இதைக் கேட்ட மன்னன் கோபமடைந்தான். அவன் கண்கள் கோபத்தால் சிவந்தன.<br><br>
            
            
            சட்டென்று மன்னர் கூச்சலிட்டார், 'அட மூடனே!, உன் அரசவைக் கடமைகளைச் செய்யும்போது, ​​உன் அரசனைப் பயபக்தியுடன் நினைத்துப் பார்க்காமல், ஒரு பெண்ணை இச்சையுடன் நினைத்துக் கொண்டிருந்ததால், உன்னை ஒரேயடியாக நரமாமிசம் உண்பவனாக மாறச் சபிக்கிறேன்!  உடனடியாக லலிதன் ஒரு பயமுறுத்தும் நரமாமிசம் உண்ணும் ராட்சசனாக மாறினார். ஒரு பெரிய மனிதனை உண்ணும் அரக்கன் போன்ற அவனுடைய தோற்றம் அனைவரையும் பயமுறுத்தியது.<br><br>
            
            
            அவனது கைகள் எட்டு மைல் நீளமாகவும், அவனது வாய் ஒரு பெரிய குகை போன்று பெரியதாகவும் மாறியது. அவரது கண்கள் சூரியன் மற்றும் சந்திரனைப் போல பிரகாசமாக தோன்றியது. அவனது மூக்கு பூமியின் மிகப்பெரிய குழிகளை போன்றிருந்தது. அவனது கழுத்து உண்மையிலேயே ஒரு மலை போன்று இருந்தது. அவனது இடுப்பு நான்கு மைல் அகலம் மற்றும் அவன் நிற்கும்போது அவனது பிரம்மாண்டமான உடல் அறுபத்து நான்கு மைல் உயரம் இருந்தது. இதனால் அன்பான கந்தர்வப் பாடகரான ஏழையான  லலிதன், மன்னன் புண்டரிகருக்கு எதிரான குற்றத்தின் விளையை அனுபவிக்க வேண்டியிருந்தது.<br><br>
            
            
            தன் கணவன் கொடூரமான நரமாமிசம் உண்பவனான அவதிப்படுவதைக் கண்டு லலிதா துக்கத்தில் மூழ்கினாள். அவள் நினைத்தாள், 'இப்போது என் அன்புக் கணவன் அரசரின் சாபத்தால் அவதிப்படுகிறாரே!, இனி எனக்கு என்ன ஆகும்? நான் என்ன செய்ய வேண்டும்? நான் எங்கு செல்ல வேண்டும்?' இவ்வாறு லலிதா இரவும் பகலும் வருந்தினாள்.<br><br>
            
            
            கந்தர்வனின் மனைவியாக வாழ்க்கையை அனுபவிக்காமல், மன்னர் அளித்த சாபத்தினால் முற்றிலும் வீழ்ச்சியடைந்து, பயங்கரமான பாவச் செயல்களில் ஈடுபட்டிருந்த அருவருக்கத்தக்க தோற்றமுடைய கணவருடன் அவள் அடர்ந்த காட்டில் இங்கும் அங்கும் அலைய வேண்டியிருந்தது.<br><br>
            
            
            லலிதன் தடைசெய்யப்பட்ட பகுதி முழுவதும் அலைந்தான். ஒரு காலத்திற்கு முன்புவரை அழகான கந்தர்வனாக இருந்த அவன் இப்போது ஒரு மனித மாமிசத்தை உண்பவரின் கொடூரமான நடத்தைக்கு மாற்றப்பட்டான்.<br><br>
            
            
            தனது அன்பான கணவர், பயங்கரமான நிலையில் மிகவும் கஷ்டப்படுவதைக் கண்டு மிகவும் கலங்கிய லலிதா, அவன் பைத்தியக்காரத்தனமாக  அலைவதை பின்தொடர்ந்துகொண்டு அழ ஆரம்பித்தாள்.<br><br>
            
            
            அதிர்ஷ்டவசமாக, லலிதா ஒரு நாள் சிருங்கி முனிவரிடம்  வந்தாள். புகழ்பெற்ற விந்திய மலையின் உச்சியில் அமர்ந்திருந்த அவரை நெருங்கி, அவள் உடனடியாக முனிவருக்கு மரியாதையுடன் வணக்கம் செலுத்தினாள். முனிவர் அவள் தன் முன் வணங்குவதைக் கண்டு, 'ஓ மிக அழகானவளே! நீ யார்? நீ யாருடைய மகள்? ஏன் இங்கு வந்தாய்? தயவுசெய்து எல்லாவற்றையும் உள்ளது உள்ளபடிச் சொல்! என்று கூறினார்.<br><br>
            
            
            அதற்கு லலிதா, 'ஓ மாமுனிவரே! நான் மஹா கந்தர்வ விரதன்வனின் மகள், என் பெயர் லலிதா. புண்டரீக மன்னன் என் அன்பான கணவனை மனிதனை உண்ணும் அரக்கனாக மாற சபித்ததால், என் கணவரும் நானும் காடுகளிலும் சமவெளிகளிலும் சுற்றித் திரிகிறோம்.<br><br>
            
            
            ஓ பிராமணரே! அவரது மூர்க்கமான வடிவத்தையும், பயங்கரமான பாவச் செயல்களையும் கண்டு நான் மிகவும் வேதனைப்பட்டுக் கொண்டிருக்கிறேன். ஓ குருவே! என் கணவரின் சார்பாக நான் எப்படி பிராயச்சித்தம் செய்ய முடியும்? என்று சொல்லுங்கள். பிராமணர்களில் சிறந்தவரே! இந்த அசுர வடிவத்திலிருந்து அவரை விடுவிக்க நான் என்ன புண்ணியச் செயலைச் செய்ய வேண்டும்? <br><br>
            
            
            அதற்கு முனிவர், 'ஓ சொர்க்க கன்னியே! சித்திரை மாதத்தின் வளர்பிறை நாட்களில் காமதா என்ற ஏகாதசி வருகிறது. அது விரைவில் வர உள்ளது. இந்த நாளில் விரதம் இருப்பவரின் விருப்பங்கள் அனைத்தும் நிறைவேறும்.<br><br>
            
            
            இந்த ஏகாதசி விரதத்தை அதன் விதிகள் மற்றும் நிபந்தனைகளின்படி கடைப்பிடித்து, நீ செய்யும் புண்ணியத்தை உனது கணவருக்கு வழங்கினால், அவர் உடனடியாக சாபத்திலிருந்து விடுபடுவார்.<br><br>
            
            
            முனிவரின் இந்த வார்த்தைகளைக் கேட்ட லலிதா மிகுந்த மகிழ்ச்சி அடைந்தாள். சிருங்கி முனிவரின் அறிவுறுத்தலின்படி, லலிதா காமதா ஏகாதசி விரதத்தை உண்மையாகக் கடைப்பிடித்தாள். மேலும் துவாதசி அன்று பகவான் ஸ்ரீவாசுதேவர் விக்ரகத்தின் முன்பும் சிருங்கி முனிவரின் முன்பு நின்று அவள், 'நான் காமதா ஏகாதசி விரதத்தை சிரத்தையாக கடைப்பிடித்திருக்கிறேன்' என்று கூறினாள்.<br><br>
            
            
            இந்த விரதத்தை நான் கடைப்பிடித்ததன் மூலம் எனக்கு கிடைத்த புண்ணியத்தினால், என் கணவரை அசுர நரமாமிசம் உண்பவனாக மாற்றிய சாபத்திலிருந்து விடுவிப்பேன். இவ்வாறு நான் பெற்ற புண்ணியத்தால் அவரைத் துன்பத்திலிருந்து விடுவிப்பேன்' என்று கூறினாள்.<br><br>
            
            
            லலிதா கூறி முடித்தவுடன், அருகில் நின்றிருந்த கணவன், அரசனின் சாபத்திலிருந்து உடனடியாக விடுபட்டான். அவன் உடனடியாக தனது உண்மையான வடிவத்தை மீண்டும்  பெற்றான். கந்தர்வனான லலிதன், பல அழகான ஆபரணங்களால் அலங்கரிக்கப்பட்ட ஒரு அழகான தேவலோக பாடகனாக மாறினான். இப்போது, ​​அவனது மனைவி லலிதாவுடன், அவன் முன்பை விட அதிக மகிழ்ச்சியை அனுபவித்தான்.<br><br>
            
            
            இவை அனைத்தும் காமதா ஏகாதசியின் சக்தி மற்றும் மகிமையால் நிறைவேறியது. கடைசியில் கந்தர்வ தம்பதிகள் புஷ்பக விமானத்தில் ஏறி தேவலோகத்திற்குச் சென்றனர்.<br><br>
            
            
            பகவான் ஸ்ரீ கிருஷ்ணர் தொடர்ந்தார், 'ஓ யுதிஷ்டிரா! அரசர்களில் சிறந்தவனே!  இந்த அற்புதமான வரலாற்றைக் கேட்கும் அனைவரும் நிச்சயமாக இந்த புனிதமான காமதா  ஏகாதசியை தங்களால் இயன்றவரை அனுசரிக்க வேண்டும். உண்மையுள்ள பக்தருக்கு மிகப்பெரிய புண்ணியத்தை இந்த ஏகாதசி வழங்குகிறது. எனவே, அனைத்து மனிதகுலத்தின் நன்மைக்காக காமதா ஏகாதசியின் பெருமைகளை உனக்கு விவரித்தேன். காமதா ஏகாதசியை விட சிறந்த ஏகாதசி எதுவும் இல்லை.  இது பிராமணரைக் கொன்ற பாவத்தைக் கூட அழிக்கக்கூடியது. மேலும் அசுர சாபங்களையும் நீக்குகிறது. இது எண்ணத்தின் உணர்வுகளை  தூய்மைப்படுத்துகிறது.<br><br>
            
            
            “மூன்று உலகங்களிலும், அசையும் மற்றும் அசையாத பொருட்களின் வாழ்க்கைக்கு இடையில், இதைவிட மிகச்சிறந்த ஏகாதசி நாள் எதுவுமில்லை” என்று பகவான் ஸ்ரீ கிருஷ்ணர் கூறி முடித்தார். </p>
            
            <h3>வருத்தினி ஏகாதசி </h3>

            <p class="nine text-justify">ஸ்ரீ யுதிஷ்டிர மன்னர் கூறினார், "ஓ வாசுதேவா! உமக்கு எனது பணிவான வணக்கங்களைச் சமர்ப்பிக்கிறேன்." <br><br>


                "வைகாசி (ஏப்ரல்-மே) மாதத்தின் தேய்பிறை நாட்களில் வரும் (கிருஷ்ண பக்ஷம்) ஏகாதசியின், முக்கியமான தன்மைகள் மற்றும் பலன்கள் ஆகியவற்றை எனக்கு இப்போது விவரிக்கவும்." என்று கேட்டார்.<br><br>
                
                
                அதற்கு பகவான் ஸ்ரீ கிருஷ்ணர் பதிலளித்தார், "ஓ அரசே! வைகாசி மாதத்தின் தேய்பிறை நாட்களில் நிகழும் வருத்தினி ஏகாதசியானது இம்மையிலும் மறுமையிலும், மிகவும் மங்களகரமான மற்றும் மகத்துவமான ஏகாதசி ஆகும். இந்த புனித நாளில் யார் முழுமையான விரதத்தைக் கடைப்பிடிக்கிறார்களோ, அவருடைய பாவங்கள் முற்றிலும் நீங்கி, தொடர்ச்சியாக மகிழ்ச்சியைப் பெறுகிறார்கள். மேலும், அனைத்து நற்பலன்களையும் அடைகிறார்கள். வருத்தினி ஏகாதசியன்று விரதம் இருப்பது துரதிஷ்டமான பெண்ணையும் அதிர்ஷ்டசாலியாக மாற்றுகிறது. அதைக் கடைப்பிடிக்கும் எவருக்கும்,  வாழ்க்கைக்குத் தேவையான பொருள் இன்பத்தையும், இந்த வாழ்க்கையின் மரணத்திற்குப் பிறகு மோட்சத்தையும் அளிக்கிறது."<br><br>
                
                
                இது மனிதர்களின் பாவங்களை அழித்து, மீண்டும் மீண்டும் பிறக்கும் துன்பத்திலிருந்து காப்பாற்றுகிறது. இந்த ஏகாதசியை முறையாகக் கடைப்பிடித்ததால், மன்னன் மாந்தாதன் முக்தியடைந்தார்.<br><br>
                
                
                இக்ஷ்வாகு வம்சத்தில் பிறந்த மன்னர் துந்துமாரர், வருத்தினி ஏகாதசியை சிரத்தையுடன் கடைபிடித்து, சிவபெருமானால் அவருக்கு அளிக்கப்பட்ட  தொழுநோய் சாபத்திலிருந்து விடுவிக்கப்பட்டார். இதேபோன்று பல மன்னர்களும் இதைக் கடைப்பிடித்து பயனடைந்துள்ளனர்.<br><br>
                
                
                பத்தாயிரம் வருடங்கள் துறவறம் மேற்கொண்டு தவம் செய்வதினால், எந்தப் புண்ணியத்தைப் பெறுகிறாரோ, அதே புண்ணியம் வருத்தினி ஏகாதசியை அனுசரிப்பவருக்கும் கிடைக்கப்படுகிறது.<br><br>
                
                
                குருக்ஷேத்திரத்தில் சூரிய கிரகணத்தின் போது அதிக அளவு தங்கத்தை தானம் செய்வதன் மூலம் ஒருவருக்கு என்ன புண்ணியம் கிடைக்குமோ, அதே புண்ணியம் இந்த ஒரு ஏகாதசியை அன்புடனும் பக்தியுடனும் அனுசரித்தால், நிச்சயமாக அவர் இம்மையிலும் மறுமையிலும் தனது இலட்சியங்களை  அடைகிறார்.<br><br>
                
                
                சுருக்கமாகச் சொன்னால், இந்த ஏகாதசி பவித்ரமானது, மீண்டும் புத்துணர்ச்சியை அளிக்கும் தன்மை கொண்டது மற்றும் அனைத்து பாவங்களையும் அழிக்கும் வல்லமை கொண்டது.<br><br>
                
                
                குதிரைகளை தானம் செய்வதை விட யானைகளை தானம் கொடுப்பதும், யானைகளை தானம் கொடுப்பதை விட, நிலத்தை தானம் கொடுப்பதும் சிறந்தது. ஆனால் நிலத்தை தானம் கொடுப்பதை விட எள்ளை தானம்  கொடுப்பது சிறந்தது. அதை விட சிறந்தது தங்கத்தை தானமாகக் கொடுப்பது ஆகும்.<br><br>
                
                
                தங்கத்தை தானம் கொடுப்பதை விட, முன்னோர்கள், தேவர்கள் அனைவருக்கும் உணவு தானியங்கள் கொடுப்பதே சிறந்தது. தானியங்களை உண்பதால் மனிதர்கள் திருப்தி அடைகிறார்கள். ஆகவே, கடந்த காலங்களிலோ, நிகழ்காலத்திலோ அல்லது எதிர்காலத்திலோ இதைவிடச் சிறந்த தானம் எதுவும் இல்லை.<br><br>
                
                
                மேலும், கற்றறிந்த அறிஞர்கள், “தகுதியான ஒருவருக்கு இளம் கன்னிப் பெண்ணைத் திருமணம் செய்து கொடுப்பது, உணவு தானியங்களை தானம் செய்வதற்குச் சமம்” என்று தெரிவித்துள்ளனர்.<br><br>
                
                
                மேலும், பரம புருஷ பகவான் ஸ்ரீ கிருஷ்ணர், “பசுக்களை தானம் செய்வது, உணவு தானியம் தானம்  கொடுப்பதற்கு சமம்” என்று கூறுகிறார்.<br><br>
                
                
                இந்த எல்லா தானங்களையும் விட, ஆன்மீக அறிவில்லாதவர்களுக்கு ஆன்மீக அறிவைக் கற்பிப்பதுதான்  சிறந்தது. <br><br>
                
                
                ஆயினும் மேற்சொன்ன தானங்கள் அனைத்தையும் செய்வதன் மூலம் ஒருவர் அடையக்கூடிய அனைத்து புண்ணியங்களும், இந்த ஒரு வருத்தினி ஏகாதசி விரதம் கடைபிடிப்பவருக்கு  அனைத்தும் கிடைக்கப்பெறுகிறது. <br><br>
                
                
                தன் மகள்களின் செல்வத்தை நம்பி வாழ்பவன்  முழு பிரபஞ்சமும் மூழ்கும் வரை நரக நிலையை அனுபவிக்கிறான். ஓ பரதா! எனவே ஒருவர் தனது மகளின் செல்வத்தைப் பயன்படுத்தாமல் கவனமாக இருக்க வேண்டும். ஓ சிறந்த அரசர்களே! பேராசையால் தன் மகளின் செல்வத்தைப் பறிப்பவரோ, தன் மகளை விற்க முயல்கிறவரோ, அல்லது தன் மகளைத் திருமணம் செய்து கொடுத்தவரிடம் பணம் வாங்குகிறவரோ, அப்படிபட்ட தந்தை அடுத்த ஜென்மத்தில் இழிவான பூனையாக மாறுகிறார்.<br><br>
                
                
                எனவே, யாராக இருந்தாலும், புனிதமான தொண்டு செயலாக, பல்வேறு ஆபரணங்களால் அலங்கரிக்கப்பட்ட ஒரு கன்னிப் பெண்ணை திருமணம் செய்து கொடுத்து, அதனுடன் அவளுக்கு வரதட்சணையும் கொடுப்பதால், சொர்க்கத்தில் உள்ள யமதர்மரின் தலைமைச் செயலாளரான சித்ரகுப்தரால் கூட விவரிக்க முடியாத அளவுக்கு உயர் தகுதியைப் பெறுகிறார். அதே புண்ணியத்தை, வருத்தினி ஏகாதசியன்று விரதம் இருப்பவர்களாலும் எளிதில் அடைய முடியும். <br><br>
                
                
                ஏகாதசிக்கு முந்தைய நாளான தசமியில் (சந்திரனின் பத்தாம் கட்டம்) பின்வரும் விஷயங்களைக் கைவிட வேண்டும்:<br><br>
                
                
                உலோகத் தட்டுகளில் சாப்பிடுவது, உளுத்தம்பருப்பு சாப்பிடுவது, சிவப்பு பருப்பு சாப்பிடுவது, கொண்டைக்கடலை சாப்பிடுவது, கேழ்வரகு சாப்பிடுவது, கீரை சாப்பிடுவது, தேன் உண்பது, மற்றொருவரின் வீட்டில் உண்பது, ஒன்றுக்கு மேற்பட்ட முறை உண்பது, மற்றும் உடலுறவில் பங்கேற்பது ஆகியவற்றை கைவிட வேண்டும்.<br><br>
                
                
                ஏகாதசியன்று பின்வருவனவற்றைக் கைவிட வேண்டும்.<br><br>
                
                
                சூதாட்ட விளையாட்டு, பகலில் உறங்குதல், பாக்கு மற்றும் வெற்றி உண்பது (வெற்றிலை பாக்கு போடுவது), வதந்திகளைப் பரப்புதல், குறை கூறுதல், ஆன்மீகத்திலிருந்து விலகியவர்களிடம் பேசுதல், கோபம் கொள்ளுதல் மற்றும் பொய் கூறுதல் ஆகியவற்றை கைவிட வேண்டும்.<br><br>
                
                
                ஏகாதசிக்கு மறுநாள் (சந்திரனின் பன்னிரண்டாம் கட்டம்) துவாதசியில் பின்வருவனவற்றைக் கைவிட வேண்டும்:<br><br>
                
                
                உலோகத் தட்டுகளில் சாப்பிடுவது, உளுத்தம்பருப்பு சாப்பிடுவது, சிவப்பு நிற பருப்பு சாப்பிடுவது, தேன் சாப்பிடுவது, பொய் பேசுதல், கடுமையான உடற்பயிற்சி செய்தல் அல்லது கடினமாக உழைத்தல், ஒன்றுக்கு மேற்பட்ட முறை உண்ணுதல், பாலியல் உறவு கொள்ளுதல், உடல், முகம்,   தலை ஆகியவற்றிலுள்ள முடி வெட்டுதல், உடலில் எண்ணெய் தேய்த்தல் மற்றும் மற்றவர்கள் வீட்டில் உண்பது ஆகியவற்றை விட வேண்டும்.<br><br>
                
                
                பகவான் ஸ்ரீ கிருஷ்ணர் தொடர்ந்தார், "வருத்தினி ஏகாதசியை யார் இந்த வழியில் அனுசரிக்கிறார்களோ அவர் எல்லா பாவ விளைவுகளிலிருந்தும் விடுபட்டு உண்மையான ஆன்மீக வசிப்பிடத்திற்குத் திரும்புகிறார்.<br><br>
                
                
                இந்த ஏகாதசியன்று இரவு முழுவதும் விழித்திருந்து பகவான் ஸ்ரீஜனார்தனரை (கிருஷ்ணர்) வழிபடுபவர், தனது முந்தைய பாவங்கள் அனைத்திலிருந்தும் விடுபட்டு ஆன்மீக வசிப்பிடத்தை அடைகிறார்.<br><br>
                
                
                ஆதலால் “ஓ அரசே! தனது அனைத்து பாவங்களையும், அவைகளின் வினைகளையும், அதனால் மரணத்தையும் கண்டு பயப்படுகிறவன், வருத்தினி ஏகாதசி விரதத்தை  மிகக் கண்டிப்பாக கடைப்பிடிக்க வேண்டும்.”<br><br>
                
                
                இறுதியாக, “ஓ உன்னதமான யுதிஷ்டிரா! புனிதமான வருத்தினி ஏகாதசியின் இந்த மகிமையைக் கேட்பவன் அல்லது படிப்பவன் ஆயிரம் பசுக்களை தானம் செய்ததன் மூலம் ஈட்டிய புண்ணியத்தைப் பெறுகிறான். கடைசியாக அவன் மோட்சத்திற்கு திரும்புகிறான். வைகுண்டத்தில் உள்ள பகவான் ஸ்ரீவிஷ்ணுவின் உன்னத இருப்பிடத்திற்கு செல்வார்கள்” என்று பகவான் ஸ்ரீ கிருஷ்ணர் கூறுகிறார்.<br><br>
                </p>
                <h3>மோகினி ஏகாதசி</h3>
                <p class="ten text-justify">

                    ஸ்ரீ யுதிஷ்டிர மஹாராஜா கூறினார், "ஓ ஜனார்தனா! வைகாசி (ஏப்ரல்-மே) மாதத்தின் வளர்பிறை நாட்களில் (சுக்ல பக்ஷ) நிகழும் ஏகாதசியின் பெயர் என்ன? அதைச் சரியாகக் கடைபிடிப்பதற்கான செயல்முறை என்ன? இந்த விவரங்கள் அனைத்தையும் தயவு செய்து என்னிடம் கூறுங்கள்!!.<br><br>
                    
                    
                    பரம புருஷ பகவான் ஸ்ரீ கிருஷ்ணர் பதிலளித்தார், "ஓ தர்ம புத்திரனே ! வசிஷ்ட முனிவர், ஒருமுறை பகவான் ஸ்ரீ ராமரிடம் கூறியதை நான் இப்போது உங்களுக்கு விவரிக்கிறேன். தயவுசெய்து நான் சொல்வதைக் கவனமாகக் கேளுங்கள்!!<br><br>
                    
                    
                    பகவான் ஸ்ரீ ராமச்சந்திரர், வசிஷ்ட முனிவரிடம் கேட்டார், 'ஓ சிறந்த முனிவரே! எல்லா வகையான பாவங்களையும் துன்பங்களையும் அழிக்கும் அனைத்து விரத நாட்களிலும் சிறந்த நாட்களைப் பற்றி நான் கேட்க விரும்புகிறேன். என் அன்பான சீதையைப் பிரிந்து நான் நீண்ட காலம் துன்பப்பட்டுக் கொண்டிருக்கிறேன். எனது துன்பம் எப்பொழுது முடிவுக்கு வரும் என்பதை உங்களிடம் கேட்க விரும்புகிறேன்' என்றார்.<br><br>
                    
                    
                    அதற்கு வசிஷ்ட முனிவர், 'ஓ பகவான் ராமரே! தங்களுடைய ஞானம் மிகவும் உன்னதமானது!,  உமது நாமத்தை உச்சரிப்பதன் மூலமாகவே ஒருவர் ஜட வாழ்வின் துன்பக்கடலை கடக்க முடியும். இருப்பினும், மனிதகுலம் அனைவருக்கும் நன்மை செய்யவும், அனைவரின் விருப்பங்களையும் நிறைவேற்றுவதற்காக நீங்கள் என்னிடம் கேள்வி எழுப்பியுள்ளீர்கள்!’. உலகம் முழுவதையும் தூய்மைப்படுத்தும் அந்த நோன்பு பற்றி நான் இப்போது விவரிக்கிறேன். ஓ ராமா! துவாதசியில் வரும் வைசாக சுக்ல ஏகாதசியானது அனைத்து பாவங்களையும் நீக்கும் சக்திகொண்டது. இந்த நாள் மோகினி ஏகாதசி என்றும் புகழ் பெற்றது. ஓ அன்பான ராமா! உண்மையிலேயே, இந்த ஏகாதசியின் பலனானது அதைக் கடைப்பிடிக்கும் அதிர்ஷ்டசாலியான  பக்தரை மாயையின் வலையிலிருந்து விடுவிக்கிறது.<br><br>
                    
                    
                    எனவே, தங்கள் துன்பங்களை நீக்க விரும்பினால், இந்த மங்களகரமான ஏகாதசியை பரிபூரணமாக அனுசரிக்கவும். ஏனெனில் இது ஒருவருடைய முன்னேற்றப் பாதையில் இருக்கின்ற அனைத்து தடைகளையும் நீக்குகிறது மற்றும் மிகப்பெரிய துன்பங்களையும் நீக்குகிறது.<br><br>
                    
                    
                    அதன் மகிமைகளை நான் விவரிகின்றேன் தயவுசெய்து கேளுங்கள், ஏனென்றால் இந்த மங்களகரமான ஏகாதசியைப் பற்றி கேட்கும் ஒருவருக்கு, மிகப்பெரிய பாவங்கள் நீங்கும்.<br><br>
                    
                    
                    ஓ ராமா!  சரஸ்வதி நதிக்கரையில் பத்ராவதி என்ற அழகிய நகரம் இருந்தது.. அந்த நகரத்தை உறுதியான, உண்மையுள்ள, மற்றும் அதிக அறிவுள்ள அந்த மன்னர், சந்திர வம்சத்தில் பிறந்த தியுதிமான் என்ற மன்னர் ஆண்டு வந்தார். <br><br>
                    
                    
                    அவரது நாட்டில் தனபாலன் என்ற வணிகர் இருந்தார். அவனிடம் உணவு தானியங்கள், பணம், பெரும் செல்வம் இருந்தது. அவர் பகவான் ஸ்ரீ விஷ்ணுவின் மீது மிகுந்த பக்தி கொண்டவராக இருந்தார். தனபாலன் பத்ராவதியின் குடிமக்கள் அனைவரும் பயன்பெறும் வகையில் ஏரிகளை துார்வாருதல், பலிபீடம் அமைத்தல், அழகிய தோட்டங்கள் உருவாக்குதல் ஆகியவற்றை ஏற்பாடு செய்தார். <br><br>
                    
                    
                    தனபாலன் ஐந்து மகன்களைப் பெற்றிருந்தார். சுமனன், தியுதிமான், மேதாவி, சுக்ரிதி, மற்றும் திருஷ்டபுத்தி. <br><br>
                    
                    
                    துரதிர்ஷ்டவசமாக, அவரது மகன் திருஷ்டபுத்தி எப்போதும் விபச்சாரிகளுடன் உறங்குவதும், அதேபோன்று இழிந்தவர்களுடன் பழகுவது போன்ற பெரும் பாவச் செயல்களில் ஈடுபட்டான். அவன் தகாத பாலுறவு, சூதாட்டம் மற்றும் புலன்களை திருப்திப்படுத்துவதற்காக பல வகையான செயல்களை செய்து புலனுகர்ச்சியை அனுபவித்தான். அவன் தேவர்கள், பிராமணர்கள், முன்னோர்கள், சமூகத்தின் பிற பெரியவர்கள் மற்றும் அவனது வீட்டிற்கு வரும் விருந்தினர்களையும் அவமதித்தான்.<br><br>
                    
                    
                    தீய எண்ணம் கொண்ட திருஷ்டபுத்தி தன் தந்தையின் செல்வத்தை பாகுபாடின்றி செலவழிப்பதும், தீண்டத்தகாத உணவுகளை உண்பதும், அளவுக்கு அதிகமாக மது அருந்துவதிலுமே தனது நேரத்தை செலவழித்தான்.  ஒரு நாள் திருஷ்டபுத்தி, அவனுக்கு நன்றாக தெரிந்த விபச்சாரி ஒருத்தியுடன் கைகோர்த்துக் கொண்டு சாலையில் நடந்து செல்வதைக் கண்ட தனபாலன்,  அவனை வீட்டை விட்டு விரட்டினார்.<br><br>
                    
                    
                    அன்றிலிருந்து திருஷ்டபுத்தியின் உறவினர்கள் அனைவரும் அவனை கடுமையாக விமர்சித்து, அவனிடமிருந்து விலகினர். பரம்பரை பரம்பரையாகப் பெற்ற ஆபரணங்கள் அனைத்தையும் விற்று ஆதரவற்ற நிலைக்கு தள்ளப்பட்டான். விபச்சாரி பெண்ணும் அவனுடைய வறுமையின் காரணமாக அவனை கைவிட்டு அவமானப்படுத்தினாள். திருஷ்டபுத்தி இப்போது மிகுந்த கவலையுடனும், பசியுடனும் இருந்தான்.<br><br>
                    
                    
                    "நான் என்ன செய்ய வேண்டும்? எங்கு செல்ல வேண்டும்? எப்படி என்னைப் பராமரித்துக்கொள்வது? என்று நினைத்தான். பின்னர் திருடத் தொடங்கினான். மன்னரின் காவலர்கள் அவனைக் கைது செய்தனர். ஆனால் அவன் யார் என்றும், அவரது தந்தை பிரபலமான வணிகர் தனபாலன் என்பதை அறிந்ததும், அவனை விடுவித்தனர். இப்படி பலமுறை பிடிபட்டு விடுவிக்கப்பட்டான்.<br><br>
                    
                    
                    ஆனால் கடைசியில், தனது தவறான நடத்தையாலும், ஆணவத்தாலும், மற்றவர்களை அவமரியாதை செய்ததாலும், மற்றவர்களின் சொத்துக்களை கொள்ளையடித்ததன் விளைவாகவும்  நோய்வாய்ப்பட்டான். பின்னர் திருஷ்டபுத்தியை கைது செய்து, கைவிலங்கிடப்பட்டு, அவனை சாட்டையால் அடித்தனர். அவனை சாட்டையால் அடித்த பிறகு, மன்னரின் பணியாளர்கள் அவனிடம் "ஓ கெட்ட எண்ணம் கொண்டவனே!  இனி இந்த ராஜ்யத்தில் உனக்கு இடமில்லை. இங்கிருந்து  சென்றுவிடு" என்று எச்சரித்தனர். இருப்பினும், திருஷ்டபுத்தி தனது தந்தையால் அந்த இன்னல்களிலிருந்து விடுவிக்கப்பட்டு, உடனடியாக அடர்ந்த காட்டுக்குள் நுழைந்தான்.<br><br>
                    
                    
                    அங்கும் இங்கும் அலைந்து திரிந்தான். பசியாலும் தாகத்தாலும் மிகுந்த வேதனை அடைந்தான். இறுதியில் அவன் காட்டு விலங்குகள், சிங்கங்கள், மான்கள், பன்றிகள் மற்றும் ஓநாய்களைக் கூட உணவுக்காகக் கொல்லத் தொடங்கினான். அவன் கையில் எப்போதும் அவனுடைய வில் தயாராக இருந்தது. அவனுடைய தோளில் எப்போதும் அவனுடைய அம்புகள் நிறைந்திருக்கும். சகோராக்கள், மயில்கள், கங்காக்கள், சிறிய புறாக்கள் மற்றும் பெரிய புறாக்கள் போன்ற பல பறவைகளையும் கொன்றான்.<br><br>
                    
                    
                    அவன் தயக்கமின்றி பல வகையான பறவைகளையும் விலங்குகளையும் கொன்று, பாவகரமான வாழ்க்கையை வாழ்ந்து கொண்டிருந்தான். பாவத்தின் விளைவுகள் ஒவ்வொரு நாளும் மேலும் மேலும் குவிந்து கொண்டே வந்தன.  அவன் செய்த முந்தைய பாவங்களின் காரணமாக, அவன் இப்போது பெரும் பாவத்தின் கடலில் மூழ்கிவிட்டான். அதிலிருந்து வெளியேற முடியாது என்ற அளவுக்கு கடினமாகிவிட்டது.<br><br>
                    
                    
                    திருஷ்டபுத்தி எப்போதும் துன்பமாகவும் கவலையுடனும் இருந்தான். இந்நிலையில் ஒரு நாள், வைகாசி மாதத்தில், அவனுடைய சில பூர்வ புண்ணியத்தின் பலனால், அவன் கௌண்டின்ய முனிவரின் புனிதமான ஆசிரமத்திற்குச் சென்றான். அந்த மகாமுனிவர் அப்போது கங்கை நதியில் ஸ்நானம் செய்து முடித்திருந்தார். அப்போது அவருடைய உடலிலிருந்து தண்ணீர் சொட்டிக்கொண்டிருந்தது. அப்போது திருஷ்டபுத்தி மஹாமுனிவரின் ஈர ஆடையிலிருந்து விழும் அந்த நீர்த்துளிகளில் சிலவற்றைத் தொடும் பெரும் பாக்கியம் பெற்றான். திருஷ்டபுத்தி உடனடியாக அறியாமையிலிருந்து விடுபட்டான். மேலும், அவனது பாவ வினைகள் குறைக்கப்பட்டன. திருஷ்டபுத்தி, கௌண்டின்ய முனிவருக்கு தனது இரண்டு உள்ளங்கைகளையும் இணைத்து தனது பணிவான வணக்கங்களைச் செலுத்தி, அவரிடம் பிரார்த்தனை செய்தான்.<br><br>
                    
                    
                    “ஓ சிறந்த பிராமணரே!  நான் என் வாழ்க்கையில் எத்தனையோ பாவங்களை அளவுக்கதிகமாக செய்திருக்கிறேன். அவை இப்போது என்னை மிகவும் ஏழ்மையாக்கியுள்ளன. நான் செய்த பாவங்களிலிருந்து விடுபட, கடினமில்லாமல் என்னை புனிதப்படுத்திக்கொள்ள சில பரிகாரங்களை எனக்கு விவரியுங்கள்” என்று கேட்டான்.<br><br>
                    
                    
                    மஹாமுனிவர் பதிலளித்தார், "ஓ மகனே! மிகுந்த கவனத்துடன் கேள். ஏனென்றால் நான் சொல்வதைக் கேட்பதன் மூலம் உன் வாழ்க்கை மாறும். மேலும்  எஞ்சியிருக்கும் அனைத்து பாவங்களிலிருந்தும் விடுபடுவாய். இந்த வைகாசி மாதத்தின் வளர்பிறை நாட்களில், (ஏப்ரல்-மே) புனித மோகினி ஏகாதசி நிகழ்கிறது. இது சுமேரு மலையைப் போல பரந்த மற்றும் பெரிய பாவங்களைக்கூட அழிக்கும் சக்தியை கொண்டது. பகவான் ஸ்ரீ ஹரிக்கு மிகவும் பிரியமான இந்த ஏகாதசியன்று எனது அறிவுரையைப் பின்பற்றி விரதத்தைக் கடைப்பிடித்தால், பல பிறவிகளில் செய்த அனைத்து பாவ வினைகளிலிருந்தும் விடுபடுவாய்" என்றார்.<br><br>
                    
                    
                    இந்த வார்த்தைகளைக் கேட்ட திருஷ்டபுத்தி மிகுந்த மகிழ்ச்சியடைந்தான். முனிவரின் அறிவுறுத்தல்கள் மற்றும் வழிகாட்டுதலின்படி மோகினி ஏகாதசியன்று விரதம் அனுசரிப்பதாக உறுதியளித்தார். <br><br>
                    
                    
                    ஓ அரசரே! ஓ ராமச்சந்திர பகவானே! மோகினி ஏகாதசியன்று முழு விரதம் இருந்ததால், ஒரு காலத்தில் வணிகர் தனபாலனின் ஊதாரி மகனான பாவம் செய்த திருஷ்டபுத்தி, பாவமற்றவனாக ஆனான். பின்னர் அவன் ஒரு அழகான உருவத்தை  அடைந்தான். மேலும் அனைத்து தடைகளிலிருந்தும் விடுபட்டு, பகவான் ஸ்ரீ விஷ்ணுவின் வாகனமான கருடன் மீது அமர்ந்து பயணம் செய்தான்.<br><br>
                    
                    
                    ஓ ராமச்சந்திரா பகவானே! மோகினி ஏகாதசி விரதமானது ஜட வாழ்வின் இருண்ட மாயையான பந்தங்களை நீக்குகிறது. மூன்று உலகங்களிலும் இதை விட சிறந்த நோன்பு நாள் எதுவும் இல்லை.<br><br>
                    
                    
                    "ஓ யுதிஷ்டிரா! மோகினி ஏகாதசியைக் கடைப்பிடிப்பதன் மூலம் எனது விசுவாசமான பக்தர் அடையும் புண்ணியத்தில் பதினாறில் ஒரு பங்கிற்கு கூட சமமான புண்ணியத்தை எந்தவித புண்ணியத் தலமோ, யாகமோ, தர்மமோ அளிக்க முடியாது.<br><br>
                    
                    
                    இவ்வாறு பகவான் ஸ்ரீ கிருஷ்ணர் முடித்தார்.
                    
                    
                    மேலும் “மோகினி ஏகாதசியின் மகிமைகளைக் கேட்பவர் மற்றும் படிப்பவர் ஆயிரம் பசுக்களை தானம் செய்த புண்ணியத்தை அடைகிறார்” என்று பகவான் கிருஷ்ணன் கூறுகிறார்.<br><br>
                    
                    
                    கூர்ம புராணத்திலிருந்து வைசாக சுக்ல ஏகாதசி அல்லது மோகினி ஏகாதசியின் மகிமைகளின் விவரிப்பு இவ்வாறு முடிகிறது.</p>
                    <h3>அபரா ஏகாதசி</h3>
                    <p class="ten text-justify">ஸ்ரீ யுதிஷ்டிர மஹராஜர் கூறினார், "ஓ ஜனார்தனரே! ஜ்யேஷ்ட மாதத்தின் (மே-ஜூன்) தேய்பிறை நாட்களில் (கிருஷ்ண பக்ஷ) நிகழும் ஏகாதசியின் பெயர் என்ன? பகவான் ஸ்ரீஹரியின் இந்த புனித நாளின் மகிமைகளை உங்களிடமிருந்து கேட்க விரும்புகிறேன். தயவு செய்து எல்லாவற்றையும் என்னிடம் கூறுங்கள்".<br><br>


                        பகவான் ஸ்ரீ கிருஷ்ணர் கூறுகிறார், "ஓ அரசே! உங்கள் கேள்வி அற்புதமானது. ஏனென்றால் இதன் பதிலானது முழு மனித சமுதாயத்திற்கும் பயனளிக்கும். இந்த ஏகாதசி மிகவும் உன்னதமானது, புண்ணியமானது, அதன் தூய்மையால் மிகப்பெரிய பாவங்கள் கூட அழிக்கப்படும். ஓ மகா புண்ணிய மன்னரே!  இந்த அளவற்ற சிறப்புமிக்க ஏகாதசியின் பெயர் அபரா ஏகாதசி என்பதாகும். இந்த புனித நாளில் விரதம் இருப்பவர்கள் உலகம் முழுவதும் பிரபலமடைவார்"<br><br>
                        
                        
                        பிராமணரையோ, பசுவையோ, கருவையோ கொல்வது போன்ற பாவங்களும், பிறரை பழி கூறுதல் அல்லது வேறொருவரின் மனைவியுடன் உடலுறவு கொள்வது போன்ற செயல்களின்  விளைவுகளைக் கூட இந்த அபரா ஏகாதசியை அனுசரிப்பதன் மூலம் முற்றிலும் அழிக்கப்படுகிறது. <br><br>
                        
                        
                        பொய் சாட்சி சொல்லும் நபர்கள் மிகவும் பாவமுள்ளவர்கள்; பொய்யாக அல்லது கிண்டலாக இன்னொருவரை இழிவுப்படுத்தும் நபர்; பொருட்களை தராசில் தந்திரமாக  எடைபோட்டு ஏமாற்றும் கடைக்காரர்; தனது ஆசிரமத்தின் கடமைகளைச் செய்யத் தவறிய சீடன்; வேதங்களை தவறாக ஓதும் தகுதியற்ற ஒரு மனிதனை பிராமணனாகக் காட்டுவது; சுயமாக வேதங்களை உருவாக்கும் ஒருவன்; மற்றவர்களை ஏமாற்றும் ஜோதிடர், பொய் கணக்கு எழுதும் கணக்காளர் அல்லது தவறான ஆயுர்வேத மருத்துவர். இவர்கள் அனைத்தும் நிச்சயமாக பொய் சாட்சி கூறும் நபர்களைப் போலவே மோசமானவர்கள். மேலும் அவர்கள் அனைவரும் நரக தண்டனைகளுக்கு உட்பட்டவர்கள்.<br><br>
                        
                        
                        ஆனால் அபரா ஏகாதசியை அனுசரிப்பதன் மூலம், அத்தகைய பாவிகள் அனைவரும் தங்கள் பாவ வினைகளிலிருந்து முற்றிலும் விடுபடுகிறார்கள். தங்கள் சத்திரிய தர்மத்தினை மீறி போர்க்களத்தை விட்டு ஓடிப்போகும் வீரர்கள், கொடூரமான நரகத்திற்குச் செல்கிறார்கள். ஆனால், யுதிஷ்டிரா! அப்படிப்பட்ட இழிவான சத்திரியனும், அபரா ஏகாதசியன்று விரதம் இருந்தால், அந்தப் பெரும் பாவ வினையிலிருந்து விடுபட்டு, சொர்க்கத்திற்குச் செல்கிறான்.<br><br>
                        
                        
                        ஒரு சீடன் தன் ஆன்மிக குருவிடம் முறையான ஆன்மீகக் கல்வியைப் பெற்ற பிறகு, மீண்டும் அவரை எதிர்த்தால் அவன் மிகப் பெரிய பாவி ஆவான். அத்தகைய சீடன் வரம்பற்ற துன்பங்களை அனுபவிக்கிறான். அபரா ஏகாதசியைக் கடைப்பிடித்தால், எப்படிபட்ட தீயவனாக இருந்தாலும், ஆன்மீக உலகை அடைய முடியும்.<br><br>
                        
                        
                        பகவான் ஸ்ரீகிருஷ்ணர் தொடர்கிறார், ஓ அரசே! இந்த அற்புதமான ஏகாதசியின் பெருமைகளை மேலும் நான் உங்களுக்கு விவரிக்கிறேன். கேளுங்கள்.<br><br>
                        
                        
                        பின்வரும் அனைத்து புண்ணியச் செயல்களையும் செய்பவருக்கு கிடைக்கும் புண்ணியமானது அபரா ஏகாதசியை அனுசரிப்பவர் அடையும் புண்ணியத்திற்கு சமம். கார்த்திகையில் (அக்டோபர்-நவம்பர்) புஷ்கரநதியில் தினமும் மூன்று முறை நீராடுதல்; சூரியன் மகர ராசியில் இருக்கும் போது மார்கழி மாதத்தில் (ஜனவரி-பிப்ரவரி) பிரயாகையில் நீராடுதல்; சிவராத்திரியின் போது வாரணாசியில் (பனாரஸ்) சிவபெருமானுக்கு சேவை செய்தல்; கயாவில் முன்னோர்களுக்கு காணிக்கை செலுத்துதல்; வியாழன்(குரு) சிம்மத்தை (சிம்ஹா) கடக்கும் போது புனிதமான கௌதமி நதியில் நீராடுதல்; கேதார்நாத்தில் சிவ பெருமானை தரிசனம் செய்தல்; சூரியன் கும்ப ராசியை (கும்ப) கடக்கும்போது பத்ரிநாதரை தரிசிப்பது; குருக்ஷேத்திரத்தில் சூரிய கிரகண நேரத்தில் நீராடுவதும், பசுக்கள், யானைகள், தங்கம் ஆகியவற்றைத் தானம் வழங்குதல், அபரா ஏகாதசி விரதத்தைக் கடைப்பிடிப்பவருக்கு மேற்சொன்ன செயல்களைச் செய்வதன் மூலம் கிடைக்கும் புண்ணியங்கள் அனைத்தும் அபரா ஏகாதசியை கடைபிடிப்பதால் கிடைக்கும். மேலும், கருவுற்ற பசுவை தானம் செய்பவர் அடையும் புண்ணியமும், பொன்னும், விளை நிலமும், இந்நாளில் விரதம் இருப்பவருக்கும் கிடைக்கும்.<br><br>
                        
                        
                        இன்னும் சொல்லப்போனால், அபரா ஏகாதசி என்பது பாவ புண்ணிய மரங்கள் நிறைந்த முழு முதிர்ந்த காடுகளை வெட்டி வீழ்த்தும் ஒரு கோடாரி ஆகும்.  ஏகாதசியானது காட்டில் உள்ள விறகுகளை கொளுத்துவது போல் பாவங்கள் அனைத்தையும் எரிக்கும் காட்டுத் தீ ஆகும். அது ஒருவரின் இருண்ட தவறான தீய செயல்களின் விளைவுகளை சூரியனை போன்று எரிக்கிறது. அது பாவம் என்ற மானைப் பின்தொடர்ந்து சென்று வேட்டையாடும் சிங்கம்  போல, அனைத்து பாவ விளைவுகளையும் இந்த ஏகாதசி வேட்டையாடுகிறது.<br><br>
                        
                        
                        எனவே, ஓ யுதிஷ்டிரா! தனது கடந்த கால மற்றும் நிகழ்கால பாவங்களுக்கு உண்மையிலேயே பயப்படுபவர் அபரா ஏகாதசியை மிகவும் கண்டிப்பாக கடைபிடிக்க வேண்டும்.<br><br>
                        
                        
                        இந்த விரதத்தைக் கடைப்பிடிக்காத ஒருவன், ஒரு பெரிய நீர்நிலையில் பத்து இலட்சம் குமிழிகளில் ஒன்றைப் போன்றும், எல்லா உயிரினங்களின் மத்தியில் ஒரு சிறிய எறும்பைப் போன்றும், மீண்டும் இந்த ஜட உலகில் பிறப்பான்.  ஒருவன் புனிதமான அபரா ஏகாதசியை உண்மையாகக் கடைப்பிடித்து, பரம புருஷ பகவானான ஸ்ரீ திரிவிக்ரமரை வழிபட வேண்டும். அவ்வாறு செய்பவன் தன் பாவங்கள் அனைத்திலிருந்தும் விடுபட்டு, பகவான் ஸ்ரீ விஷ்ணுவின் இருப்பிடத்திற்கு ஏற்றம் பெறுவான்.<br><br>
                        
                        
                        ஓ பரதா! அனைத்து மனிதகுலத்தின் நன்மைக்காக, புனித அபரா ஏகாதசியின் முக்கியத்துவத்தை நான் இவ்வாறு உங்களுக்கு விவரித்தேன். <br><br>
                        
                        
                        ஓ புண்ணிய மன்னர்களில் சிறந்த யுதிஷ்டிரா! இந்த விளக்கத்தைக் கேட்கும் அல்லது படிக்கும் எவரும் நிச்சயமாக அனைத்து வகையான பாவங்களிலிருந்தும் விடுபடுகிறார்கள் என்று கூறி முடித்தார் பகவான் ஸ்ரீ கிருஷ்ணர்.<br><br>
                        
                        
                        பிரம்மாண்ட புராணத்திலிருந்து ஜ்யேஷ்டா-கிருஷ்ண ஏகாதசி அல்லது அபரா ஏகாதசியின் மகிமைகளின் விவரிப்பு இவ்வாறு முடிகிறது.<br><br>
                        
                        
                        <b>குறிப்புகள்:</b><br><br>
                        
                        
                        <b>1. புஷ்கர-க்ஷேத்ரம்</b> என்பது பூலோகத்தில் மேற்கு இந்தியாவில், பிரம்மாவின் புனிதமான கோவில் காணப்படும் ஒரே இடம்.<br><br>
                        
                        
                        <b>2. வேதங்களில் நரா புத்புதா ஸமா:</b>  என்று கூறப்பட்டுள்ளது. அதாவது “மனிதனின் வாழ்க்கை வடிவம் தண்ணீரில் உள்ள குமிழி போன்றது" என்று அர்த்தம். தண்ணீரில், எவ்வாறு பல குமிழ்கள் உருவாகி, சில நொடிகளில் திடீரென வெடிக்கிறதோ அதை போன்றதுதான்  மனித வாழ்க்கை.<br><br>
                        
                        
                        ஆகவே, ஒரு நபர் தனது அரிய மனித உடலைப் பரம புருஷ பகவானான ஸ்ரீ கிருஷ்ணருக்குச் சேவை செய்யப் பயன்படுத்தவில்லை என்றால், அவருடைய உயிரானது நீரில் உள்ள குமிழியை போன்று அதிக மதிப்போ அல்லது நிரந்தரமோ இல்லாததாகிவிடும். எனவே, இங்கு பகவான் கூறியபடி, பகவான் ஸ்ரீஹரிக்கு ஏகாதசியன்று விரதம் இருந்து அவருக்கு சேவை செய்ய வேண்டும்.
                        </p>   
                        <h3>7. பாண்டவ நிர்ஜலா ஏகாதசி</h3>
                        <p class="two text-justify">சூரியன் வடக்கு அரைக்கோளத்தை அடையும் அந்த வெப்பமான பருவத்தில், ஒருவர் தண்ணீரின்றி ஏகாதசி உபவாசம் பின்பற்ற முடிந்தால், ஒரு பெரிய சாதனையைச் செய்கிறான் என்று அர்த்தம். <br><br>


                            அந்த நாளில் ஒருவர் சரணாம்ருதம் மற்றும் ஆசமனம் எனும் நீரை மட்டுமே எடுத்துக் கொள்ளலாம். <br><br>
                            
                            
                            ஒரு முறை,  யுதிஷ்டிர  மகாராஜரின்   இளைய சகோதரனாகிய  பீமசேனன்,   பாண்டவர்களின் பாட்டனாரும், மாமுனிவருமான  வியாசதேவரை அணுகி, “ஓ மஹாஞானியே!  கற்றறிந்த என் பாட்டனாரே! ஏகாதசி விரதத்தின்  விதிமுறைகளையும் சடங்குகளையும் பின்பற்றாமல் ஆன்மீகலோகம் போவதற்கான வழி ஏதேனும் இருக்கின்றதா?” என்று கேட்டார். மேலும்  என்னுடைய சகோதரர் யுதிஷ்டிரர்,  என் தாய் குந்திதேவி,  என் மனைவி திரௌபதி, அர்ஜுனன், நகுலன் மற்றும் சகாதேவன் ஆகியோர் அனைவரும் ஒவ்வொரு ஏகாதசிக்கும் முழுமையாக விரதம் இருந்து எல்லாவிதமான விதிமுறைகள், வழிகாட்டுதல்கள் என்பதனை முழுமையாக பின்பற்றி அந்த புனித நாளை அனுசரிக்கின்றனர்.  அவர்கள் தர்மசடங்குகளை முறையாகப் பின்பற்றுபவர்களாதலால்,  என்னையும் இந்த ஏகாதசி விரதங்களைப் பின்பற்றுமாறு எப்போதும் அறிவுறுத்துகின்றனர்.  ஆனால் நான் அவர்களிடம் கூறுவது என்னவென்றால் நான் வாயுதேவனின் மைந்தனாக இருப்பதன் காரணத்தினால்  என்னுடைய வயிற்றில் சமானப்ராணம் என்று சொல்லப்படுகின்ற பசியை தூண்டுகின்ற அந்த காற்றானது அதிகஅளவில் இருப்பதால் என்னால் தாங்க முடியாததாக இருக்கின்றது.  ஆகவே என்னால் உணவு உண்ணாமல் இருக்க முடியாது”,  என்று  பதில் கூறுகின்றேன். <br><br>
                            
                            
                            மற்றபடி என்னால்  தாராளமாக தான தர்மங்களை செய்து,  முறையாக அனைத்து பூஜை உபசாரங்களையும் அற்புதமாக பின்பற்றி பகவான்  கேசவரை வழிபட முடியும். ஆனால் என்னால் ஏகாதசி விரதம் மட்டும் இருக்கவே முடியாது.  ஆகவே தாங்கள் தயவு செய்து,  அவர்கள் அடைகின்ற அதே பலனை,  உண்ணாவிரதம் இல்லாமல் நானும் அடைவதற்கான ஒரு உபாயத்தை கூறுங்களேன்” என்று வேண்டுகோள் விடுத்தார். <br><br>
                            
                            
                             தன்னுடைய பேரனாகிய பீமனுடைய வார்த்தைகளை கேட்டபிறகு,  “ஸ்ரீல  வியாச தேவர் பீமசேனரிடம் கூறினார், நீ  நரகம் செல்வதைத் தவிர்த்து,  சுவர்க்க லோகம்  செல்ல விரும்பினால்,  நிச்சயமாக வளர்பிறை மற்றும் தேய்பிறை வருகின்ற அனைத்து ஏகாதசிகளையும் பின்பற்றியே ஆக வேண்டும்,”  என்று வலியுறுத்தினார். <br><br>
                            
                            
                            அதற்கு பீமன் பதிலுரைத்தார்:- ஓ அறிவுசார்ந்த மகாமுனிவரே!  முனிவர்களில் சிறந்தவரே!  என்னுடைய வேண்டுதலை மீண்டும் பொறுமையாக கேளுங்கள்!  என்னால் ஒரு  நாளில்  ஒரு வேளை கூட சாப்பிடாமல் இருக்க முடியாது எனும்போது,  ஒரு நாள் முழுக்க சாப்பிடாமல் இருப்பது என்பது  எப்படி சாத்தியமாகும்? என்னுடைய வயிற்றில் வ்ரிகா  என்று சொல்லப்படும் சிறப்பான  ஜீரண அக்னியானது எப்போதும் எரிந்து கொண்டே இருக்கிறது. நான் என்னுடைய வயிறு நிறைய உண்டால் மட்டுமே அந்த அக்னியானது சாந்தம் அடைகின்றது. ஓ மஹா ரிஷியே! என்னால் ஒரு முறை வேண்டுமானால் உணவு உண்ணாமல் விரதம் இருக்க சாத்தியமாகும்.  ஆகவே நான் தங்களை கெஞ்சிக் கேட்டுக் கொள்கின்றேன். தயவு செய்து ஏதாவது ஒரு ஏகாதசியை பின்பற்றுவதன் மூலமாக மற்ற ஏகாதசிகள் அனைத்தையும் பின்பற்றிய பலன்கள் கிடைக்குமாறு ஏதேனும் உபாயம் இருந்தால் தயவுசெய்து அதைக் கூறுங்கள்.  நான் மிகுந்த  சிரத்தையுடன் அந்த ஏகாதசியைப் பின்பற்றி,  முக்தி அடைவதற்கு என்னை தகுதியுள்ளவனாக  மாற்றிக்கொள்வேன். <br><br>
                            
                            
                             ஸ்ரீல வியாசதேவர் பதிலுரைத்தார்!  அரசே!  இதற்குமுன்பு நீ என்னிடமிருந்து பல்வேறுவிதமான  வர்ணாஸ்ரம  தர்ம கடமைகளைப் பற்றியும்,  வேத சடங்குகளையும் பூஜைகளையும் பற்றி  கேட்டிருந்தாய்.  ஆனால்,  கலியுகத்தை பொருத்தவரைக்கும்,  யாரும் இந்த வர்ணாசிரம தர்ம கடமைகளை முழுமையாக நிறைவேற்றப் போவதில்லை.  ஆகவே இப்போது நான் உனக்கு, எப்படிப்பட்ட ஒரு சிறிய தவத்தை செய்வதன் மூலமாக மாபெரும் நன்மையை அடைந்து அதன் விளைவாக அனைவரும் மகிழ்ச்சியாக வாழலாம் என்பதை பற்றிய ஒரு சிறிய உபாயத்தை கூறுகிறேன்.  வேத இலக்கியங்களின் சாராம்சமான புராணங்களில் குறிப்பிட்டுள்ளபடி,  வளர்பிறை மற்றும் தேய்பிறை நாட்களில் வரக்கூடிய ஏகாதசி தினத்தில் நிச்சயமாக ஒருவர் எந்த  உணவையும்   சாப்பிடக்கூடாது. ஏகாதசி தினத்தில் விரதம் இருக்கின்ற  நபர்கள்,  நரகலோகம் செல்வதிலிருந்து காப்பாற்றப்படுகின்றார்கள். <br><br> 
                            
                            
                                ஸ்ரீல  வியாச தேவரின் வார்த்தைகளை கேட்டபிறகு,  வாயு புத்திரனும்  போர் வீரர்களில் மிகவும் பலவானுமாகிய  பீமசேனன்  மிகவும் பயந்துபோய்,  பலமான காற்றினால் அசைந்தாடும் ஆல மரத்தின் இலைகளைப் போன்று நடுநடுங்கி மனமுடைந்த பீமசேனன் பிறகு வியாசதேவரிடம் கூறினார்:-  ஓ பாட்டனாரே!  நான் என்ன செய்ய வேண்டும்? என்னால் வருடம் முழுக்க,  மாதத்தில் இரண்டு முறை விரதம் இருக்க சக்தியற்றவனாவேன்.  என்னால் இது முழுமையாக சாத்தியமே இல்லை.  ஆகவே தயவு செய்து ஏதாவது ஒரு விரதத்தை எனக்கு பரிந்துரை செய்யுங்கள் அதன் மூலம் நான் மாபெரும் நன்மையை அடைய வேண்டும். <br><br>
                            
                            
                              சிறிதுநேரம் சிந்தித்தப்பிறகு வியாச தேவர் பீமனிடம் பதிலுரைத்தார்:-  ஆனி மாதம்  வளர்பிறையில்,  சூரியன் ரிஷப ராசியிலிருந்து மிதுன ராசிக்கு சஞ்சரிக்கும் நேரத்தில், ஏகாதசித்திதியில் சிறந்த அறிஞர்களின் வழிகாட்டுதலின்படி ஒருவர் இந்த நாளில் தண்ணீர் கூட குடிக்காமல்,   காலையில் குளித்துவிட்டு பிறகு ஆசமனம் செய்து பிரதீப்ரோஷன பவித்திரத்திற்கு தயாராக வேண்டும். அந்த ஆசமனம் செய்யும் நேரத்தில் கூட ஒருவர்  தங்க துகளின்  அளவிற்கான நீர்  அல்லது ஒரு கடுகு மூழ்கும் அளவிற்கான நீரை மட்டுமே  ஆசமனமாக எடுத்துக்கொள்ள வேண்டும்.  அந்த அளவுக்கு மட்டுமே ஒருவர் தமது வலது உள்ளங்கையில் உறிஞ்சுவதற்கு எடுத்துக்கொள்ள வேண்டும்.  அதுவும் ஒரு பசுவின் காதுக்கு சமமான அளவுக்கு மட்டுமே வலது உள்ளங்கையில் குழியை அமைத்து தண்ணீரை எடுக்க வேண்டும்.  அதற்கு மேல் தண்ணீரை  எடுத்துக் கொண்டால் அது   சுட்டெரிக்கும்  வெயிலை பொருட்படுத்தாமல் அருந்தப்படும் மதுவுக்கு சமமாக கருதப்படுகின்றது. <br><br>
                            
                            
                              அந்தத்திதியில் நிச்சயமாக எதையும் சாப்பிடக்கூடாது. மீறி சாப்பிட்டால் அவர் விரதத்தை கைவிட்டதாக கருதப்படுகின்றது.   இந்த ஏகாதசி திதியானது,  அந்த நாளின் சூரிய உதயத்தின் முதல்,  அடுத்த நாள்  துவாதசி சூரிய உதயம் வரை தொடர்ந்து இருக்கும். அந்த ஏகாதசியை ஒருவர் பின்பற்றுவதற்கு முழுமையாக முயற்சி செய்தாரென்றால் அவர்  ஒரு வருடத்தில்  ஏற்படுகின்ற  மற்ற அனைத்து  24 ஏகாதசிகளையும் பின்பற்றிய பலனை அடைவார்.<br><br>
                            
                            
                              மறுநாள் துவாதசி திதியன்று பக்தர்கள் விடியற்காலையில் குளித்து விட வேண்டும்.  பிறகு தம்முடைய நித்தியமான கடமைகளில்  சாஸ்திரங்களின்  விதிமுறைகளின்படி  பின்பற்றிய பிறகு,  தம்முடைய சக்திக்கு ஏற்ற விதத்தில்,  தகுதியுள்ள பிராமணருக்கு தங்கத்தையும் தண்ணீரையும் தானமாக அளிக்க வேண்டும்.  இறுதியாக அவர்கள் பிராமணருடன் அமர்ந்து மகிழ்ச்சியாக பகவத் பிரசாதத்தை எடுத்துக் கொள்ள வேண்டும்.<br><br>
                            
                            
                             ஓ பீமசேனா! எவரொருவர் இந்த சிறப்பான ஏகாதசியை இவ்விதமாக பின்பற்றுகிறாரோ அவர் ஒரு வருடம் முழுக்க உள்ள அனைத்து ஏகாதசிகளையும் பின்பற்றிய பலன்களை பெறுவார்.  இதில் எந்த சந்தேகமும்  கிடையாது,  சந்தேகம் கொள்ளவும் கூடாது. <br><br>
                            
                            
                             ஓ  பீமா!  இப்போது இந்த குறிப்பிட்ட ஏகாதசி தினத்தில் விரதம் இருப்பதன் மூலமாக பெறப்படும் முக்கியமான பலனை பற்றி நீ என்னிடமிருந்து கேட்பாயாக!  சங்கு,  சக்கரம்,  கதை,  மற்றும் தாமரை  இவைகளை தாங்கியிருக்கும் பரம புருஷரான பகவான் ஸ்ரீ கேசவன்  என்னிடம் தனிப்பட்ட முறையில்  கூறியது என்னவென்றால், “  அனைவருமே என்னை அடைக்கலம் புகுந்து என்னுடைய கோட்பாடுகளை பின்பற்ற வேண்டும்”,  முக்கியமாக  இந்த ஜேஷ்ட சுக்ல ஏகாதசியை  எவரொருவர் தண்ணீர்கூட அருந்தாமல் பின்பற்றுகிறாரோ, அவர் எல்லாவிதமான பாவவிளைவுகளிலிருந்தும் முழுமையாக விடுபடுவார்.   ஆனி மாதம் சுக்கில பட்சத்தில் வரக்கூடிய இந்த கடினமான  நிர்ஜல  ஏகாதசி விரதத்தை எவரொருவர் கடைபிடிக்கிறாரோ,  அவர் நிச்சயமாக மற்ற அனைத்து ஏகாதசிகளையும்  கடைபிடித்த பலன்களை பெறுவார். <br><br>
                            
                            
                              ஓ  பீமசேனா!   சண்டைகளும் சச்சரவுகளும்  நிறைந்த கலியுகத்தில்,  வேதங்களின் எல்லாவிதமான கோட்பாடுகளும் அழிந்து,  பெருமளவில் சடங்குகள் குறைந்து போய், யாரும் முறையாக தானம் கொடுக்க மாட்டார்கள். மேலும் யாரும் முறையாக வேதக்கோட்பாடுகளையும் சடங்குகளையும் பின்பற்ற மாட்டார்கள்.  அப்படி இருக்கும்பொழுது எவரால் தம்மை முழுமையாக புனிதப்படுத்திக் கொள்ள முடியும்?  
                            
                            
                            ஆனால் அவர்கள் தம்முடைய பூர்வ ஜென்ம பாவங்கள் அனைத்தையும் போக்கிக்கொள்ள ஒரு மாபெரும் வாய்ப்பு ஏகாதசி தினங்களில் விரதம் இருப்பது ஆகும்.    ஓ வாயுபுத்திரனே!  இதற்குமேல் நான் உன்னிடம்  சொல்வதற்கு என்ன இருக்கிறது?  ஆகவே  ஆனி மாதம், வளர்பிறையில், நிகழக்கூடிய  மங்கலகரமான  ஜேஷ்ட  சுக்ல  ஏகாதசி  விரத தினத்தில்,  தண்ணீர் கூட குடிக்காமல் நீ பின்பற்ற வேண்டும்.   எவரெல்லாம் இந்த ஏகாதசி தினத்தில்  அவ்வாறு கடைபிடிக்கிறார்களோ,  அவர்கள்  எல்லா புனித நதிகளிலும்  ஸ்நானம் செய்த பலன்களை பெறுவார்கள்,  எல்லாவிதமான தானங்களையும்  தகுதிவாய்ந்த நபர்களுக்கு  கொடுத்த பலன்களை பெறுவார்கள்,  மற்ற எல்லா ஏகாதசிகளையும் ஒரு வருடம் முழுக்க பின்பற்றிய பலங்களையும் பெறுவார்கள்.  இதில் எந்த சந்தேகமும் கிடையாது. <br><br>
                            
                            
                             மனிதர்களில் புலி போன்றவனே!  யார் யாரெல்லாம் இந்த ஏகாதசியை உண்மையாக பின்பற்றுகிறார்களோ,  அவர்கள் நிச்சயமாக  சிறந்த மனிதர்களாக மாறுவார்கள்,  எல்லாவிதமான ஐஸ்வரியங்களையும்,  வசதி வாய்ப்புகளையும்,  தானியங்களையும்,  உடல் ஆரோக்கியம் மற்றும் பலத்தையும் பெறுவார்கள்.  மேலும்  பயத்தை கொண்டு வருகின்ற தருணமாகிய மரண காலத்தில், பயங்கரமான  மஞ்சள் மற்றும் கருப்பு நிறம் கலந்த உருவம் கொண்டு, மாபெரும் கதையை  கையில் ஏந்தியவாறும், எமதர்மனின் கொடிய  பாசக்கயிறை கொண்டு பாவிகளை கட்டியிழுக்கும் எமதூதர்கள் அவரை அணுக மாட்டார்கள்.  மாறாக,  சிரத்தையான அந்த ஆத்மாவை, அந்த தருணத்திலேயே பகவான் விஷ்ணுவை போலவே கையில்  சங்கு, சக்கரம், கதை மற்றும் தாமரையை ஏந்திய,  ஆடம்பரமான மஞ்சள் நிற பட்டாடை உடுத்திய விஷ்ணு தூதர்களால் வைகுண்ட லோகத்திற்கு அழைத்துச்செல்லப்படுவார்கள்.  இந்த எல்லா விதமான பலங்களையும் ஒருவர் இந்த மங்களகரமான மற்றும் முக்கியமான ஏகாதசி விரதத்தை தண்ணீர் கூட அருந்தாமல் கடைபிடிப்பதன் மூலமாக பெறமுடியும் . <br><br>
                            
                            
                            ஸ்ரீல வ்யாசதேவர் தொடர்ந்தார்,  ஓ  பீமசேனா!  ஆகவே நீ உன்னுடைய முந்தைய பிறவிகளின்  எல்லாவிதமான பாவங்களையும் நீக்க இந்த முக்கியமான ஏகாதசியை பின்பற்ற வேண்டும்.  மேலும் நீ பரம புருஷ பகவான் ஸ்ரீ கிருஷ்ணரிடம்  பிரார்த்தனை செய்து  சங்கல்பம் மேற்கொள்ள வேண்டும்,  “ஓ தேவாதிதேவா! ஓ பரமபுருஷ பகவானே!  இன்று நான்  தண்ணீர் கூட குடிக்காமல் ஏகாதசி விரதத்தை மேற்கொள்ள இருக்கின்றேன். ஓ எண்ணற்ற தலைகளை கொண்ட அனந்த தேவா,  மறுநாள் துவாதசியன்று நான் என்  ஏகாதசி விரதத்தை முடிக்க இருக்கின்றேன். <br><br>
                            
                            
                            இவ்வாறு சங்கல்பம் மேற்கொண்டபிறகு தம்முடைய எல்லாவிதமான பாவங்களையும் போக்கி கொள்வதற்காக  பரம புருஷ பகவான் மீது முழு நம்பிக்கையுடன், புலன் கட்டுப்பாட்டை மேற்கொண்டு  இந்த ஏகாதசியை நீ அனுஷ்டிக்க வேண்டும்.  ஒருவருடைய பாவ கர்மங்கள் சுமேரு பர்வதம் அல்லது மந்த்ராசல பர்வதம்  அளவுக்கு பெரியதாக இருந்தாலும் கூட  இந்த  ஏகாதசி விரதத்தை அனுஷ்டிப்பதன்மூலம், அவரின் பாவ விளைவுகள் முழுமையாக  சாம்பலாக்கப்பட்டு அழிக்கப்படுகின்றன. <br><br>
                            
                            
                            
                            
                            ஓ மனிதர்களில் சிறந்தவரே!  இந்த ஏகாதசியின் பொழுது ஒருவர் தண்ணீரையோ அல்லது பசுக்களையோ தானமாக கொடுக்கவேண்டும் என்று இருந்த போதிலும்,  சில காரணமாக அவ்வாறு அவரால் கொடுக்க முடியவில்லை என்றால், தகுதி வாய்ந்த ஒரு பிராமணருக்கு சில ஆடைகளை அல்லது தண்ணீர் நிறைந்த பாத்திரத்தை தானமாக அளிக்க வேண்டும் .   உண்மையில் தண்ணீரை மட்டும் தானமாக  கொடுப்பதனால் பெறப்படுகின்ற பலனானது  ஒரு நாளைக்கு ஒரு கோடி முறை தங்கத்தை தானமாக கொடுத்ததன் பலனைப் பெறமுடியும்.<br><br>
                            
                            
                            
                            
                            ஓ பீமா!  ஸ்ரீ கிருஷ்ணர் மேலும் என்னிடம் கூறியதாவது,  “யாரெல்லாம் இந்த ஏகாதசியை கடைபிடிக்கிறார்களோ அவர்கள் புனித ஸ்நானம் செய்ய வேண்டும், தகுதிவாய்ந்த நபருக்கு தானம் அளிக்க வேண்டும்,  ஜெபமாலையை கொண்டு பகவான் ஹரியின் புனித நாமத்தை ஜெபிக்க வேண்டும். குறிப்பிட்ட சில யாகங்களை செய்ய வேண்டும், இவைகளை செய்யும் பொழுது அவர்கள் அழியாத பலன்களை பெறுவார்கள்.  மற்ற சடங்குகள் எதையும் செய்ய வேண்டிய அவசியம் கிடையாது.  இந்த ஏகாதசியை அனுஷ்டிப்பதன் மூலமாகவே ஒருவர் பகவான் ஸ்ரீ விஷ்ணுவின் லோகத்தை அடைகின்றார். குரு வம்சத்தில் சிறந்தவரே!  இந்த நாளில் கொடுக்கப்படும்  வஸ்திர தானம்,   ஸ்வர்ண தானம்,  அல்லது மற்ற தானங்கள்,  அழியாத நன்மையை ஒருவருக்கு கொண்டு வருகின்றது.<br><br>
                            
                            
                             “ஒரு விஷயத்தை ஞாபகம் வைத்துக் கொள்!  இந்த ஏகாதசி தினத்தில் யாரேனும்  தானியங்களை  சாப்பிட்டால், அவர் பாவங்களால்  சூழப்படுவார்,  அவர் சாப்பிடுவது பாவத்தை சாப்பிடுவதற்கு சமம்.   அதன் விளைவாக,  அவர் நாயைத் தின்னும்  சண்டாளனுடைய நிலையை அடைந்துவிட்டார் என்று அர்த்தம். அவரின் மரணத்திற்கு பிறகு அவர் நரக நிலையை அடைந்து துன்புறுவார். ஆனால் யாரொருவர் இந்த புனிதமான ஜேஷ்ட சுக்ல ஏகாதசியை எதையாவது தானம் செய்து பின்பற்றுகிறாரோ, அவர் இந்த பிறப்பும் இறப்பும் தொடர்ந்து கொண்டிருக்கும் இந்த  வாழ்விலிருந்து முக்தி அடைந்து பரம லோகத்தை அடைவார். துவாதசியுடன் கலந்து வரும் இந்த ஏகாதசியை எவரொருவர் பின்பற்றுகிறாரோ அவர்,  கொடூரமான  பாவங்களாகிய,  பிராமணனைக் கொன்ற பாவம்,  மது அருந்திய பாவம்,  ஆன்மீக குருவின் மீது பொறாமை கொண்டு அவருடைய உபதேசங்களை அலட்சியப்படுத்திய பாவம்  மற்றும் பொய் கூறிய பாவம், என இவைகளிலிருந்து  முழுமையாக விடுபடுவார். <br><br>
                            
                            
                               மேலும் ஓ உயிர்வாழிகளில் சிறந்தவரே! இந்த விரதத்தை முறையாக பின்பற்றுகின்ற ஆணோ அல்லது பெண்ணோ,  பரம புருஷராகிய  ஜலஷாயி எனப்படும் தண்ணீரில் சயனித்துக் கொண்டிருக்கும் பகவானை வழிபட்டு  மறுநாள் தகுதி வாய்ந்த பிராமணருக்கு பசு தானம்,  செல்வ தானம்,  இனிப்பு பலகாரங்கள்  தானம் இவைகளை கொடுத்து திருப்தி படுத்தினால்,  அவர் பரம புருஷ பகவான் வாசுதேவரைத் திருப்திபடுத்திய பலனை முழுமையாக அடைவார்.  அந்த பலன் எந்த அளவுக்கு என்றால், மிகுந்த பாவிகளாகவும்  துர்நடத்தை கொண்டவர்களாகவும்,  தற்கொலை செய்யும் அளவுக்கு குற்ற மனப்பான்மை கொண்டு வாழ்ந்தவர்களுமான அவருடைய முந்தைய  ஒருநூறு தலைமுறை மூதாதையர்களை வைகுண்ட லோகத்திற்கு அனுப்பி வைக்கின்றார். ஆகவே நிச்சயமாக இந்த அதியற்புதமான ஏகாதசியை பின்பற்றி  விஷ்ணு லோகத்தின் விமானத்தில் பயணம் செய்வாராக.<br><br>
                            
                            
                               எவரொருவர்  இந்த ஏகாதசி தினத்தில் ஒரு பிராமணருக்கு,  தண்ணீர் குடம்,  குடை, பாதுகை  போன்றவைகளை தானமாக கொடுக்கிறாரோ அவர் நிச்சயமாக சொர்க்க லோகத்தை அடைவார்.  இந்த ஏகாதசியின் மகிமைகளை எவரொருவர் காது கொடுத்து கேட்கிறாரோ அவர் நிச்சயமாக பகவான்  ஸ்ரீ விஷ்ணுவின் வைகுண்ட லோகத்தை அடைவார்.<br><br> 
                            
                            
                              யாரெல்லாம்  சூரியகிரகணம் ஏற்படுகின்ற அமாவாசை தினத்தில் தம்முடைய மூதாதையர்களுக்கு சிராத்த கடமைகளை செய்கின்றார்களோ அவர்கள் மாபெரும் பலன்களை அடைகின்றார்கள். அதே பலனை இந்த ஏகாதசியின்  மகிமைகளைப் பற்றி கேட்பதன் மூலமாகவே அடையப்பெறுவார்கள்.  இந்த ஏகாதசி பகவான் கிருஷ்ணருக்கு மிகவும் பிடித்தமானதும்  மிகுந்த சக்தி வாய்ந்ததுமாகும்.<br><br>
                            
                            
                              இந்த ஏகாதசி தினத்தை கடைப்பிடிப்பவர்கள் காலையில் எழுந்து  தம்முடைய பற்களை தூய்மை செய்து கொண்டு,  எதையும் உண்ணாமலும்  குடிக்காமலும் பரம புருஷ பகவான் ஸ்ரீ கேஷவரை திருப்திப்படுத்தும் பொருட்டு கடைபிடிக்க வேண்டும்.  மறுநாள் காலை பரம புருஷ பகவான் ஸ்ரீ கிருஷ்ணரின் ரூபமான திரிவிக்கிரம ரூபத்தை  ஜலம்,  புஷ்பம்,  தூபம்  மற்றும் பிரகாசமான விளக்கை கொண்டு வழிபட வேண்டும். பிறகு பக்தர்கள் தம் இதயபூர்வமான பிரார்த்தனையை பகவானிடம் முன்வைக்க வேண்டும்:- புலன்களின் கட்டுப்பாட்டாளனாகிய ஓ ரிஷிகேஷா! அனைவருக்கும் முக்தி அளிப்பவரே! என்னால் இந்த பாத்திரம் நிறைந்த  தண்ணீரைத் தவிர வேறு எதையும் கொடுக்க முடியவில்லை. ஆகையால்,  தயவுசெய்து எனக்கு முக்தி என்ற பரிசை கொடுங்கள்”. இவ்வாறு, பிரார்த்தனை செய்து முடித்த பிறகு அந்த தண்ணீர் பாத்திரத்தை ஒரு பிராமணருக்கு தானமாக கொடுத்து விட வேண்டும்.<br><br>
                            
                            
                             ஓ  பீமசேனா!  இந்த ஏகாதசி விரதத்தை கடைபிடித்து மறுநாள்  தன்னுடைய சக்திக்குத் தகுந்த அளவுக்கு ஒருநபர் மேற்குறிப்பிட்டுள்ள பொருட்களை தானமாக ஒரு பிராமணர்களுக்கு அளிக்க வேண்டும். பிறகு அமைதியாக பிரசாதத்தை  எடுத்துக்கொள்ள வேண்டும்.<br><br>
                            
                            
                             ஸ்ரீல  வியாச தேவர்  இறுதியாக கூறினார்:-  நான் உன்னை இந்த மங்களகரமான,  பவித்ரமான,  பாவங்களை விழுங்குகின்ற துவாதசி பற்றி உமக்கு கூறியிருக்கின்றேன்.  ஆகவே நீ எல்லாவிதமான  பாவங்களிலிருந்தும் விடுபட்டு  வைகுண்ட லோகத்தை அடைவாயாக!<br><br>
                            

                             இவ்வாறாக  பிரம்ம வைவர்த்த  புராணத்தில்  குறிப்பிட்டுள்ளபடி,  பீமசேன  நிர்ஜல ஏகாதசி அல்லது  ஜேஷ்ட சுக்ல ஏகாதசியின் மகிமை இப்போது எடுத்துரைக்கப்பட்டது. 
                            </p>
            
                            <h3>8. யோகினி ஏகாதசி</h3>
                            <p class="three text-justify"> யுதிஷ்டிர மகாராஜர் கூறினார், "ஓ பரமபிதாவே! ஜ்யேஷ்ட மாதத்தின் (மே - ஜூன்) வளர்பிறை நாட்களில் நிகழும் நிர்ஜல ஏகாதசியின் மகிமைகளை நான் தெரிந்துகொண்டேன். ஆஷாட மாதத்தின் (ஜூன் - ஜூலை) தேய்பிறை நாட்களில் நிகழும் சுத்த (யோகினி) ஏகாதசியைப் பற்றி இப்போது உங்களிடமிருந்து கேட்க விரும்புகிறேன். மதுசூதனா! (மது என்ற அரக்கனை கொன்றவரே), இதைப் பற்றி விரிவாக எனக்கு விளக்குங்கள்."<br><br>


                                அதற்கு பகவான் ஸ்ரீ கிருஷ்ணர் பதிலளித்தார், "ஓ அரசே! அனைத்து விரத நாட்களிலும் சிறந்த விரத நாளான, ஆஷாட மாதத்தின் தேய்பிறை பகுதியில் வரும் ஏகாதசியைப் பற்றி நான் உங்களுக்குச் சொல்கிறேன்.<br><br>
                                
                                
                                இது யோகினி ஏகாதசி எனப் புகழ்பெற்றது. எல்லாவிதமான பாவ வினைகளையும் நீக்கி, உயர்ந்த விமோசனத்தை அளிக்கிறது. "ஓ அரசே! இந்த ஏகாதசியானது ஜடவாழ்வின்  கடலில் மூழ்கியிருக்கும் மக்களை விடுவித்து ஆன்மீக உலகின் கரைக்கு கொண்டு செல்கிறது. மூன்று உலகங்களிலும், மற்ற புனிதமான விரத நாட்களைவிட யோகினி ஏகாதசி முதன்மையானது. புராணங்களில் கூறப்பட்ட ஒரு வரலாற்றைக் கூறுவதன் மூலம் இந்த உண்மையை நான் இப்போது உங்களுக்கு வெளிப்படுத்துகிறேன்.<br><br>
                                
                                
                                அழகாபுரியின் அரசரான குபேரர் ( தேவர்களின் பொருளாளர்) சிவபெருமானின் உறுதியான பக்தராவார். ஹேமமாலி என்ற வேலைக்காரனை தனது தனிப்பட்ட தோட்டக்காரனாக நியமித்தார். 
                                
                                
                                குபேரரைப் போன்ற ஒரு யக்ஷனான ஹேமமாலி, மிகவும் வசீகரிக்கும் கண்களைக் கொண்ட அவனது அழகிய மனைவியான ஸ்வரூபவதியிடம் மிகவும் வசீகரமாக ஈர்க்கப்பட்டவனாக இருந்தான். ஹேமமாலியின் அன்றாடக் கடமை என்னவெனில், தன் எஜமானரான குபேரன், சிவபெருமானுக்குப் பூஜை செய்வதற்காக மானசரோவர் ஏரிக்குச் சென்று  மலர்களைக் கொண்டுவந்து கொடுப்பதாகும்.<br><br>
                                
                                
                                ஒரு நாள், பூக்களைப் பறித்துவிட்டு, ஹேமமாலி தனது எஜமானரிடம் நேரடியாகத் திரும்புவதற்குப் பதிலாக, தனது மனைவியிடம் சென்று பூஜைக்கான மலர்களைக் கொண்டு வந்து அவனது கடமையை நிறைவேற்றினான். தன் மனைவியுடன் உடலுறவு கொண்டு, காதல் மயக்கத்தில் மூழ்கி, அவன் குபேரனின் இருப்பிடத்திற்குத் திரும்புவதையே மறந்துவிட்டான்.<br><br>
                                
                                
                                ஹேமமாலி தனது மனைவியுடன் மகிழ்ந்து கொண்டிருந்தபோது, ​​குபேரன் தனது அரண்மனையில் சிவபெருமானை மலர்கள் இல்லாமல் சாதாரணமாக வழிபட்டுக்கொண்டிருந்தான். மதிய பூஜையில் அர்ப்பணிக்க மலர்கள் எதுவும் தயாராக இல்லை என்பதை விரைவில் கண்டுகொண்டார்.<br><br>
                                
                                
                                அப்படிப்பட்ட முக்கியமான உபச்சார மலர்கள் இல்லாததால், கோஷாத்யக்ஷன் தேவர்களின் பொருளாளராகிய குவேரன் இன்னும் கோபமடைந்தான். மேலும் அவர் ஒரு யக்ஷ தூதரிடம் கூறினான், 'கண்ணியமற்ற மனமுடைய ஹேமமாலி தினசரி பூஜைக்கு பூக்களைக் ஏன் இன்னும் கொண்டு வரவில்லை? சரியான காரணத்தைக் கண்டுபிடித்து, தாங்கள் கண்டதை  நேரில் என்னிடம் தெரிவிக்கவும்' என்றான் குபேரன்.<br><br>
                                
                                
                                யக்ஷன் திரும்பி வந்து குபேரனிடம், 'ஓ அரசே! ஹேமமாலி தன் மனைவியுடன் சுதந்திரமாக உடலுறவு ஈடுபடுவதில் சென்றுவிட்டான்' என்று கூறினான். இதைக் கேட்ட குபேரன் மிகவும் கோபமடைந்து, உடனே தன் முன்னால் அந்த வேலைக்காரன் ஹேமமாலியை அழைத்து வரச்சொன்னான். அவன் தனது கடமையில் தவறிழைத்ததையும், தனது மனைவியுடன் உடலுறவில் இருந்ததையும் அம்பலப்படுத்த போகிறார் என்பதை அறிந்த ஹேமமாலி மிகுந்த பயத்துடன் தனது எஜமானரை அணுகினான்.<br><br>
                                
                                
                                தோட்டக்காரன் முதலில் கோபத்தால் கண்கள் சிவந்துள்ள தன்னுடைய எஜமானருக்கு, உதடுகள் தழுதழுக்க வணக்கம் செலுத்திவிட்டு, அவர் முன் நின்றான். அவன்மீது ஆத்திரமடைந்த குபேரன், ஹேமமாலியிடம், “ஓ அயோக்கியனே! தர்மக் கொள்கைகளை அழிப்பவனே! நீ தேவர்களுக்கு செய்தது குற்றம்! எனவே, வெள்ளைத் தொழுநோயால் பாதிக்கப்பட்டு, உனது அன்பு மனைவியைப் பிரிந்து செல்லும்படி நான் சபிக்கிறேன்! பெரும் துன்பம் மட்டுமே உனக்கு உரியதாகட்டும்! அட மூடனே! உடனே இந்த இடத்தை விட்டு வெளியேறி, தாழ்வான பூலோகத்திற்கு சென்று துன்பப்படுவதற்கு உன்னை தயார்படுத்திக்கொள்!' என்று சபித்தார்.<br><br>
                                
                                
                                அதனால் ஹேமமாலி அழகாபுரியிலிருந்து  பூலோகத்திற்கு வந்து பயங்கரமான வெள்ளைத் தொழுநோயால் பாதிக்கப்பட்டான். உண்பதற்கும் குடிப்பதற்கும் எதுவும் இல்லாத அடர்ந்த மற்றும் பயமுறுத்தும் காட்டில் இருந்தான். இதனால் வலியால் இரவில் தூங்க முடியாமல் தவித்து, நாட்களை கடத்தினான்.<br><br>
                                
                                
                                அவன் குளிர்காலம் மற்றும் கோடை காலம் ஆகிய இரண்டிலும் துன்பங்களை அனுபவித்தான். ஆனால் அவன் சிவபெருமானையே நம்பிக்கையுடன் தொடர்ந்து வழிபட்டதால், அவனது உணர்வு முற்றிலும் அசைக்க முடியாததாகவும்  இருந்தது.<br><br>
                                
                                
                                பெரும் பாவம், அதன் துணை எதிர் வினைகளால் சிக்கியிருந்தாலும், அவன் தனது பக்தியின் காரணமாக தனது கடந்தகால வாழ்க்கையை நினைவு கூர்ந்தான். சிறிது காலம் மலைகள் மற்றும் சமவெளிகளில் அங்கும் இங்கும் அலைந்து திரிந்த ஹேமமாலி, இறுதியில் இமயமலைத் தொடர்களின் பரந்த பரப்பிற்கு வந்தான்.<br><br>
                                
                                
                                அங்கு அவன் பிரம்மதேவரின் ஏழு நாட்கள் வரை ஆயுட்காலம் பெற்ற  துறவிகளில் மிகச்சிறந்தவரான மார்கண்டேய முனிவர் என்ற சிறந்த முனிவரை நேரடியாக தொடர்பு கொள்ளும் அற்புதமான அதிர்ஷ்டம் கிடைத்தது.  மார்க்கண்டேய முனிவர் தனது ஆசிரமத்தில் அமைதியாக அமர்ந்திருந்தார். அவர் மற்றொரு பிரம்மதேவரைப் போல பிரகாசமாக இருந்தார்.<br><br>
                                
                                
                                ஹேமமாலி, மிகவும் கவலையுடன், அற்புதமான அந்த முனிவருக்கு தூரத்தில் நின்று, அவருக்கு பணிவான வணக்கங்களையும் கனிவான பிரார்த்தனைகளையும் முன்வைத்தார், எப்பொழுதும் பிறர் நலனில் அக்கறை கொண்ட மார்க்கண்டேய முனிவரே, அந்த தொழுநோயாளியைக் கண்டு, "ஐயோ, இந்தக் கொடிய துன்பத்தைச் சம்பாதிக்க என்ன பாவச் செயல்களைச் செய்தாய்?" என்று கேட்டார்.<br><br>
                                
                                
                                இதைக் கேட்ட ஹேமமாலி வேதனையும் வெட்கமும் கொண்டு, 'அன்புள்ள ஐயா!, நான் குபேரனின் யக்ஷ சேவகன், என் பெயர் ஹேமமாலி. சிவபெருமானை வணங்குவதற்காக மானசரோவர ஏரியிலிருந்து பூக்களை பறிப்பது எனது தினசரி சேவையாக இருந்தது. ஆனால் ஒரு நாள் நான் அலட்சியமாக இருந்தேன். என் மனைவியுடன் உடல் சுகத்தை அனுபவிக்கும் காம மோகத்தால் நான் பூக்களுடன் திரும்புவதற்கு தாமதமாக்கிவிட்டேன்.<br><br>
                                
                                
                                நான் ஏன் தாமதமாக வந்தேன் என்று என் எஜமானர் கண்டுபிடித்து, ​​அவர் மிகவும் கோபத்தில் என்னை சபித்ததால், இப்போது நான் உங்கள் முன் இவ்வாறாக  இருக்கும் நிலைமை எனக்கு உருவானது.  இதனால் நான் இப்போது எனது வீடு, என் மனைவி மற்றும் எனது சேவையை இழந்துவிட்டேன். ஆனால் அதிர்ஷ்டவசமாக நான் உங்களிடம் வந்துள்ளேன். இப்போது உங்களிடமிருந்து ஒரு மங்களகரமான ஆசீர்வாதத்தைப் பெறுவேன் என்று நம்புகிறேன். ஏனென்றால் உங்களைப் போன்ற பக்தர்கள் பரமாத்மாவைப் போல (பக்த வத்சலா) கருணையுள்ளவர்கள் என்பதையும், மற்றவர்களின் தேவையை எப்போதும் தங்கள் இதயத்தில் சுமந்து செல்வதையும் நான் அறிவேன். அது அவர்களின் இயல்பு. ஓ முனிவர்களில் சிறந்தவரே! தயவுசெய்து எனக்கு உதவுங்கள்! என்று கூறினான்.<br><br>
                                 
                                அதற்கு மார்கண்டேய முனிவர், 'நீ என்னிடம் உண்மையைச் சொன்னதால், உனக்குப் பெரிதும் பயன் தரும் விரத நாளைப் பற்றிச் சொல்கிறேன். ஆஷாட மாதத்தின் தேய்பிறை நாட்களில் வரும் ஏகாதசியில் விரதம் இருந்தால் நிச்சயம் இந்த பயங்கர சாபத்திலிருந்து விடுபடுவீர். ஹேமமாலி முழு நன்றியுணர்வோடு தரையில் விழுந்து, அவருக்கு மீண்டும் மீண்டும் தனது பணிவான வணக்கங்களை தெரிவித்தான். மார்க்கண்டேய முனிவர் அங்கேயே நின்று ஏழை ஹேமமாலியை தன் பாதத்திலிருந்து உயர்த்தினார், அப்போது ஹேமமாலி, சொல்ல முடியாத அளவிற்கு மகிழ்ச்சியில் திளைத்தான். "இவ்வாறு, முனிவர் அவனுக்கு அறிவுறுத்தியபடி, ஹேமமாலி ஏகாதசி விரதத்தை முறையாகக் கடைப்பிடித்தான். அதன் தாக்கத்தால் அவன் மீண்டும் ஒரு அழகான யக்ஷரானான்."<br><br>
                                
                                
                                பின்னர் அவன் வீடு திரும்பினான். அங்கு அவன் தனது மனைவியுடன் மிகவும் மகிழ்ச்சியாக வாழ்ந்தான். யுதிஷ்டிரரே! "யோகினி ஏகாதசியில் விரதம் இருப்பது மிகவும் சக்தி வாய்ந்தது மற்றும் மங்களகரமானது என்பதை நீங்கள் இதிலிருந்து உடனடியாக தெரிந்துகொள்ளலாம். ஒருவன் எண்பத்தெட்டாயிரம் பிராமணர்களுக்கு உணவளிப்பதன் மூலம் எந்தப் புண்ணியத்தைப் பெறுகிறானோ அதை யோகினி ஏகாதசியன்று கடுமையான விரதத்தைக் கடைப்பிடிப்பதன் மூலம் கிடைக்கும். இந்த புனிதமான ஏகாதசியன்று விரதம் இருப்பவருக்கு, ஏகாதசி தேவி, கடந்த கால பாவ வினைகளின் குவியல்களை அழித்து, அவனை மிகவும் பக்திமான் ஆக்குகிறாள். ஓ அரசே! யோகினி ஏகாதசியின் தூய்மையை நான் உங்களுக்கு விளக்கினேன்." என்று  பகவான் கிருஷ்ணர் கூறி முடித்தார்.<br><br>
                                
                                
                                பிரம்ம-வைவர்த்த புராணத்திலிருந்து ஆஷாத-கிருஷ்ண ஏகாதசி அல்லது யோகினி ஏகாதசியின் மகிமைகளின் விவரிப்பு இவ்வாறு முடிகிறது.
                                </p>
            
<h3>9. ஷயன ஏகாதசி</h3>
<p class="four text-justify">ஒரு முறை  ராஜரிஷியான  யுதிஷ்டிர மகாராஜர்  பகவான் ஸ்ரீ கிருஷ்ணரை நோக்கி  பின்வருமாறு கேட்டார்:-  ஓ கேசவா!  ஆடி மாதம் வளர்பிறையில் வரக்கூடிய  ஏகாதசி தினத்தின் பெயரை கூறுங்கள்! அந்த தினத்தில் முக்கியமாக வழிபட வேண்டிய தெய்வம் யார்?  அந்த ஏகாதசியை அனுசரிப்பதற்கான விதிமுறைகள் என்னென்ன? <br><br>


    யுதிஷ்டிரருக்கு பகவான் ஸ்ரீ கேசவர் பதில் கூறினார்:-  ஓ  பூ மண்டலத்தின் பாதுகாவலனே! இதைப்பற்றி ஒரு முறை பிரம்மதேவர் தன்னுடைய மகனாகிய நாரதருக்கு இந்த ஏகாதசியை பற்றிய  அற்புதமான ஒரு சம்பவத்தை எடுத்து கூறியதை இப்போது நான் உனக்கு கூறுவதில் மகிழ்ச்சியடைகின்றேன்.<br><br>
    
    
    ஒருமுறை நாரத முனிவர் தம்முடைய தந்தையான பிரம்ம தேவரிடம் வினவினார்:- “தந்தையே! ஆடி மாதம் வளர்பிறையில் வரக்கூடிய ஏகாதசியின் பெயர் என்ன? மேலும் அதன் மஹிமை என்ன என்பதை தங்களால் முடிந்த அளவுக்கு எனக்கு கருணை கூர்ந்து சொல்லுங்களேன். நான் பகவான் விஷ்ணுவை திருப்திப்படுத்தும் பொருட்டு ஏகாதசியை எவ்வாறு கடைபிடிக்க வேண்டும்  என்பதையும் எனக்கு கூறுங்கள்”<br><br>
    
    
    நாரத முனிவரின் இந்த கேள்விக்கு பிரம்மதேவர் பதிலுரைத்தார்:- ஓ   ரிஷிகளில் சிறந்த நாரதா! பகவான் விஷ்ணுவின் தூய பக்தனே!  உம்முடைய இந்த கேள்வி எல்லா மனித குலத்திற்கும் நன்மை தரக்கூடிய ஒரு மாபெரும் சிறந்த கேள்வியாகும்.   இந்த உலகத்திலும்  மற்ற  உலகங்களிலும் பகவான் ஸ்ரீஹரியின் தினம் என்று சொல்லப்படுகின்ற  இந்த ஏகாதசியை விட சிறந்தது வேறு எதுவுமில்லை. இந்த ஏகாதசியை முறைப்படி ஒருவர் பின்பற்றினாரென்றால்  நிச்சயமாக மிகவும் மோசமான பாவவ்களைக் கூட இது ஒன்றில்லாமல் மாற்றுகின்றது.  எனவே இப்போது நான் உனக்கு ஆடி மாதம் வளர்பிறையில் வரக்கூடிய  ஆஷாத  சுக்ல ஏகாதசி பற்றி எடுத்துக் கூறுகிறேன். கேட்பாயாக.<br><br>
    
    
    இந்த ஏகாதசி தினத்தில் விரதம் இருப்பது ஒருவரை எல்லா பாவங்களிலிருந்தும் விடுவிப்பது மட்டுமல்லாமல் ஒருவர் கொண்டுள்ள விருப்பங்கள் அனைத்தையும் பூர்த்தி செய்வதற்கு உதவி செய்கிறது. ஆகவே யார் யாரெல்லாம் இந்த ஏகாதசியை பின்பற்றாமல் உதாசீனப்படுத்துகிறார்களோ அவர்கள் தங்களை தாங்களே நரகத்தில் புகுத்தி கொள்கிறார்கள் என்று அர்த்தம். இந்த  ஆடி மாதம் வரக்கூடிய சுக்கில பக்ஷ  ஏகாதசியானது பத்ம ஏகாதசி என்றும் அழைக்கப்படுகிறது.  இந்த தினத்தில் பக்தர்கள் வெறுமனே புலன்களின் அதிகாரியும் பரம புருஷருமாகிய பகவான் ரிஷிகேஷரை திருப்திப்படுத்துவதற்காக  இந்த ஏகாதசியானது பின்பற்றப்பட வேண்டும்.<br><br>
    
    
    நாரதா!  மிகவும் கவனமாக கேள்!  இந்த ஏகாதசி சம்பந்தமாக சாஸ்திரங்களில் கூறப்பட்டுள்ள ஒரு அற்புதமான சம்பவத்தைப் பற்றி இப்போது நான் உனக்கு எடுத்துக் கூறுகிறேன். இந்த வர்ணனையை பற்றி ஒருவர் கேட்பதன் மூலமாகவே எல்லாவிதமான பாவங்களிலிருந்தும் விடுபட முடியும்.  மேலும் பக்தியில் பக்குவம் அடைய முயற்சி செய்யும் பாதையில் உள்ள எல்லா தடைகளும் கூட விலகிச் செல்லும். <br><br>
    
    
     மகனே!  சத்யுகத்தில் சூரியவம்சத்தில் தோன்றிய  மாந்தாதா மஹாராஜர் என்ற ஒரு ராஜரிஷி இருந்தார்.  அவர் எப்பொழுதும் உண்மை வழி தவறாமல்  இருந்ததால் அவர் சக்கரவர்த்தி ஆக்கப்பட்டார்.  அவர்தம் ஆட்சியிலிருந்த எல்லாக் குடிமக்களையும் தம்முடைய சொந்த குடும்பத்தில் உள்ள குழந்தைகளை போலவும்  உறவினர்களைப் போலவும் பார்த்துக் கொண்டார். <br><br>
    
    
    அவருடைய புண்ணியம் மற்றும் தர்மத்தின் காரணமாக அவருடைய ராஜ்ஜியத்தில் வறுமை, பஞ்சம், நோய் போன்ற எதுவுமே மக்களை தாக்கியதில்லை. மக்கள் பல்வேறுவிதமான தொந்தரவுகளிலிருந்து விடுபட்டிருப்பது மட்டுமல்லாமல் மேலும் மிகுந்த செல்வந்தர்களாகவும் வாழ்ந்து வந்தனர்.  அரசருடைய களஞ்சியத்திலிருந்த எல்லா செல்வங்களும் தர்ம வழியில் பெறப்பட்டது. இவ்வாறாக, மிக மகிழ்ச்சியாக பன்னெடுங்காலங்களுக்கு இவர் ஆட்சி செய்து வந்தார்.<br><br>
    
    
    ஆனால் ஒருமுறை ஏதோ சில குற்றத்தின் காரணமாக அவருடைய நாட்டில் மூன்று வருடங்களுக்கு வறுமை தாண்டவம் ஆட ஆரம்பித்தது.  குடிமக்கள் அனைவரும் பஞ்சத்தினால் பாதிக்கப்பட்டு இருந்தார்கள்.  உணவு தானியங்கள் மிகவும் குறைவாக இருந்த காரணத்தினால்  அவர்களால் யாகங்களையும்  முன்னோர்களுக்கும் தேவர்களுக்கும் அளிக்கப்படும் ஆகூதிகளையும் சரியாக செய்ய முடியவில்லை. அவர்களால் எந்த சடங்குகளையும் அனுசரிக்க முடியவில்லை. மேலும் சாஸ்திரங்களையும் அவர்களால் படிக்க முடியவில்லை.  இறுதியாக குடிமக்கள் அனைவரும் ஒன்று சேர்ந்து ஒரு முறை அரசருடைய அரசவைக்கு வந்து கீழ்கண்டவாறு எடுத்துரைத்தனர்:-  ஓ மாமன்னரே!  நீங்கள் எப்பொழுதும்  எங்களுடைய நலனை விரும்பக் கூடியவர். ஆகவே  இப்போது நாங்கள் தங்களுடைய உதவியை மன்றாடிக் கேட்கின்றோம். இந்த உலகத்தில் உள்ள ஒவ்வொன்றும் மற்றும் ஒவ்வொருவரும் தண்ணீரை வேண்டுகின்றனர்.  தண்ணீர் இல்லாமல் இந்த உலகத்தில் அனைத்தும் பயனற்றவை.  சொல்லப்போனால் இறந்தவைக்குச் சமம். அனைத்து வேதங்களும்  ஜலநர என்று அழைக்கப்படுகின்றது.  ஏனென்றால் பரம புருஷ பகவான் எப்போதும் நீரின் மீது சயனித்து கொண்டிருக்கின்றார்.  ஆகவே அவருக்கு நாராயணன் என்ற மற்றொரு பெயரும் உண்டு.  பகவான் தம்முடைய இருப்பிடத்தை நீரின் மீது உருவாக்கி அதில்  ஓய்வு எடுக்கிறார்.<br><br>
    
    
    இந்த உலகத்தில் மூன்று விஷயங்கள் தண்ணீர் இல்லாமல் இருக்க முடியாது.   முத்துக்கள்,  மனிதர்கள்  மற்றும் மாவு பொருட்கள். முதலாவதாக,  முத்துக்களின் சிறப்பான தன்மை அதனுடைய ஒளி.  அந்த ஒளியானது நீரின் மூலமே சாத்தியமாகிறது. <br><br>
    
    
     இரண்டாவதாக மனிதர்களின் முக்கியமான சாராம்சமாகிய அவர்களுடைய தாதுக்கள்.  அந்த தாதுக்களின்  முக்கிய பாகம் தண்ணீர் ஆகும். <br><br>
    
    
    மூன்றாவதாக தண்ணீர் இல்லாமல் மாவுப் பொருட்களை பல்வேறு விதமான உணவுப் பொருட்களாக மாற்றுவது என்பது சாத்தியம் கிடையாது. <br><br>
    
    
    சில நேரங்களில்,  தண்ணீரை ‘ஜல நாராயணன்’ என்று அழைக்கின்றோம். அதற்கான காரணம் என்னவென்றால் பரம புருஷரான பகவான் நாராயணர் அந்த  உயிர்காக்கும் தண்ணீரின் ரூபத்தில் இருக்கின்றார்<br><br>
    
    
    மேலும் பரம புருஷரான பகவான்  மேகங்களின் ரூபத்தில் வானம் முழுக்க பரவி  பிறகு அவர் மழையை பெய்விக்கின்றார்.  அந்த மழையினாலேயே தானியங்கள் உற்பத்தி செய்யப்படுகின்றன. அந்த தானியங்களாலேயே மனித குலம் உயிர் வாழ்கின்றது.  ஓ அரசரே! கடுமையான பஞ்சத்தின் காரணமாக மதிப்பு மிகுந்த அந்த தானியங்களின் குறைபாடுகள் ஏற்பட்டுள்ளன.  ஆகையால் நாங்கள் அனைவரும் கஷ்டப்பட்டுகொண்டிருக்கின்றோம்.  நாட்டின் குடிமக்கள் கூட ஒருவர் பின் ஒருவராக இறந்து கொண்டிருக்கிறார்கள்.  சிலர் இந்த நாட்டை விட்டு வெளியேறியும்  மக்கள் தொகையும் குறைந்து கொண்டிருக்கிறது.  இந்த பூமியின் சிறந்த ஆட்சியாளரே! இந்த பிரச்சினைக்கு ஒரு தீர்வு காணுங்கள்.  மீண்டும் எங்களுடைய வாழ்க்கையில் அமைதியையும் செழுமையையும் கொண்டு வாருங்கள். <br><br>
    
    
      இதைக் கேட்டபிறகு பிரஜைகளின் கேள்விக்கு அரசர் பதிலளித்தார்:- தாங்கள் உரைத்தது சத்தியமே!  தானியங்கள் பிரம்மன் என்றழைக்கப்படுகின்றன.  அதாவது   பரம்பொருளாகிய பகவான் எல்லா தானியங்களிலும் வீற்றிருந்து  உயிர் வாழிகளின் வாழ்க்கைக்கு ஆதாரமாக இருக்கின்றார். உண்மையில்  ஒருவிதத்தில்,  தானியங்களாலேயே மொத்த உலகமும் வாழ்ந்து கொண்டிருக்கின்றன.<br><br> 
    
    
    ஒரு அரசர்  அல்லது நாட்டை ஆளும் தலைவர், தர்மவானாக இல்லாத பட்சத்தில்,  அவனும் அவனுடைய குடிமக்களும் துன்புறுவர். இந்த பிரச்சினைக்கான தீர்வை நீண்ட நாட்களாக நான் யோசித்துக் கொண்டுதான் இருக்கின்றேன். அப்படி யோசித்த பிறகும்கூட என்னால் கடந்த காலத்திலும் அல்லது தற்போதும் ஏதேனும் அதர்மம் செய்ததாக எனக்கு தோன்றவில்லை. ஆயினும் குடிமக்களாகிய தங்களுடைய நலன்களுக்காக நிச்சயமாக நான் இதற்கான தீர்வை கண்டுபிடிக்கிறேன். <br><br>
    
    
    இவ்வாறு கூறிய  பிறகு  மாந்தாதா மகாராஜர் தம்முடைய  சேனை வீரர்களுடன் வனத்திற்கு சென்றார்.  அவர்  தம்  பிரஜைகளின் துன்பத்திற்கு  தீர்வு காணும் பொருட்டு ரிஷி முனிவர்களின் ஆசிரமங்கள் எங்கு இருக்கும் என்று இங்கும் அங்குமாக கானகத்தில் அலைந்துக் கொண்டிருந்தார். அப்போது  எல்லா திசைகளிலும் ஒளி வீசிக்கொண்டிருந்த  அங்கீரமுனிவரின் ஆசிரமத்திற்கு வந்தடைந்தார். அங்கீர ரிஷி தம்முடைய ஆசனத்தில் அமர்ந்திருக்கும்பொழுது அவரைப் பார்த்தால் மற்றுமொரு பிரம்ம தேவரை போலவே காட்சியளித்தார்.  தம்முடைய புலன்களை எல்லாம் முழு கட்டுப்பாட்டில் வைத்திருந்த மிக உன்னதமான அந்த ரிஷியை மாந்தாதா மஹாராஜர்  பார்த்து மிகவும் மகிழ்ச்சி அடைந்தார். உடனே அரசர் தம்முடைய குதிரையிலிருந்து கீழே இறங்கி அங்கீர முனிவரின் தாமரை பாதங்களுக்கு தம்முடைய மரியாதை கலந்த வணக்கங்களை சமர்ப்பித்தார்.  பிறகு அரசர் தம்முடைய கைகளை கூப்பி முனிவரின்  ஆசிர்வாதத்தை பெறும் பொருட்டு பிரார்த்தனைகளை முன்வைத்தார்.  அந்த முனிவரும் அரசரின் பிரார்த்தனைக்கு பதில் கூறும் பொருட்டு புனிதமான மந்திரத்தை ஓதி ஆசியருளினார்.  பிறகு அந்த முனிவர் அரசரிடன் அவரின் ராஜ்ஜியத்தின் ஏழு விதமான நலன்களைப் பற்றி  விசாரித்தார்.<br><br>
      
   
       
<b>ராஜ்ஜியத்தின் ஏழு விதமான நலன்களாவன:-</b>

 அரசர் நலம்
அமைச்சர்கள் நலம்
 களஞ்சியங்கள் நலம்
போர் படைகள் நலம்
 நட்பு நாடுகள் நலம்
பிராமணர்கள் நலம்
 பிரஜைகளின் நலம்
   <br>
    
இவ்வாறு நலம் விசாரித்த பிறகு, கடைசியாக ஏன் இவ்வளவு கடினமான பயணத்தை மேற்கொண்டு இந்த காட்டிற்கு வந்தீர்கள் என்று கேள்வி கேட்டார்.<br><br> 
    
    
    ரிஷியின் இந்த கேள்விக்கு மாந்தாதா மகாராஜர் ராஜ்ஜியத்தில் நிலவுகின்ற  கடினமான நிலையைப்  பற்றி எடுத்துரைத்தார்.  <br><br>
    
    
    அரசர் கூறினார்!  ஓ  மகரிஷியே !  நான் வேதங்களின் வழிகாட்டுதலின்படி நாட்டை ஆண்டு கொண்டிருக்கின்றேன். அப்படி இருந்தும் என்னுடைய நாட்டில் ஏற்பட்ட பஞ்சத்திற்கான காரணத்தை என்னால் கண்டுபிடிக்க முடியவில்லை. இந்த குழப்பத்தை தெளிவுபடுத்திக் கொள்வதற்காக நான் தங்களின் உதவியை நாடி தங்களிடம் வந்திருக்கின்றேன்.  ஆதலால் தயவுசெய்து என்னுடைய பிரஜைகளின் துன்பத்தை போக்கும் உபாயத்தை கூறுங்கள். <br><br>
    
    
     அங்கீர ரிஷி  அரசரிடம் கூறினார்:- அரசே!  தற்போது நடந்து கொண்டிருக்கும் இந்த சத் யுகமானது,  மற்ற எல்லா யுகங்களை காட்டிலும் மிகவும் சிறந்தது.  ஏனென்றால் இந்த யுகத்தில் மட்டுமே தர்மமானது  தம்முடைய நான்கு கால்களில் நின்று கொண்டிருக்கிறது. அதாவது உண்மை, தவம், கருணை மற்றும் தூய்மை என்பவை அவை. இந்த யுகத்தில் அனைவரும் பிராமணர்களை சமுதாயத்தில் ஒரு உயர்ந்த உறுப்பினர்களாக எண்ணி மதிக்கின்றனர்.  மேலும், தம்முடைய கடமைகளை சரியாக நிறைவேற்றுகிறார்கள்.  பிராமணர்கள் மட்டுமே  வேதங்களில் குறிப்பிட்டுள்ள விரதங்களையும் தவங்களையும்  செய்வதற்கு அனுமதிக்கப்படுகின்றனர். இது இவ்வாறு இருக்கும் பொழுது உம்முடைய ராஜ்யத்தில்   முறையாக  பயிற்சி பெறாத,  குருவிடமிருந்து முறையாக உபதேசம் பெறாத  ஒருவன்  இந்த யுகத்தின் சட்டத்திற்குப் புறம்பாக தவங்களையும் விரதங்களையும் மேற்கொண்டிருக்கின்றான்.  இதுவே உம்முடைய ராஜ்யத்தில் மழை வராமல் இருப்பதற்கான காரணம் ஆகும்.  ஆகவே நீ உடனடியாக சென்று அவனை தடுத்து தண்டிப்பதன் மூலமாக.  உம்முடைய ராஜ்யத்தில் ஏற்பட்டிருக்கும் இந்த களங்கத்தை முழுமையாக போக்கி  உன்னுடைய பிரஜைகளுக்கு மீண்டும் அமைதியையும் வளமையையும் கொண்டுவர முடியும். <br><br>
    
    
    அதற்கு அரசர் பதில் கூறினார்:- நான் சட்டத்திற்கு புறம்பாக அபராதம் செய்யாத அந்த தவமியற்றும் நபரை எப்படி  தண்டிப்பேன்? அகையால் தயவுசெய்து  வேறு ஏதேனும் ஆன்மீக தீர்வை எனக்குத் தாருங்கள்! 
    
    
     இவ்வாறு அரசர் கூற,  அதற்கு அங்கீர ரிஷி பதிலுரைத்தார். அப்படியானால்,  அரசே!  நீ ஆடி மாதம் வளர்பிறையில் வரக்கூடிய ஏகாதசி விரதத்தை கடைபிடிப்பாயாக! பத்ம ஏகாதசி என்ற பெயர் கொண்ட அந்த மங்களகரமான நாளின் அருளால்,  நிச்சயமாக நல்ல மழை பொழிந்து தானியங்களும் மற்ற உணவுப் பொருட்களும் மீண்டும் உங்கள் இராஜ்யத்தில்  அளவுக்கு  அதிகமாகவே தோன்றும். நம்பிக்கையுடன் இந்த ஏகாதசி விரதத்தை கடைபிடிக்கும் நபர்களுக்கு எல்லாவிதமான   துரதிர்ஷ்டங்களையும்  நீக்கி  பக்குவம் அடையும் பாதையில் உள்ள எல்லா தடைகளையும் நீக்குகிறது.  ஆகவே அரசே!  நீயும் உன்னுடைய உறவினர்களும் மேலும் உம்முடைய பிரஜைகளும் இந்த ஏகாதசி விரதத்தை கடைபிடியுங்கள்.  பிறகு  சந்தேகமில்லாமல் உம்முடைய ராஜ்யத்திற்கு அனைத்து வளங்களும் மீண்டும்  வந்து சேரும். <br><br>
    
    
       இந்த வார்த்தைகளை கேட்ட பிறகு அரசர்,  தம்முடைய வந்தனங்களை அந்த ரிஷிக்கு சமர்ப்பித்த பிறகு தம்முடைய அரண்மனைக்கு மீண்டும் திரும்பி வந்தார்,  அந்த ஏகாதசிநாள்  நெருங்கி வந்தபொழுது  மாந்தாதா மஹாராஜர்  ராஜ்யத்தில் உள்ள எல்லா பிராமணர்கள், சத்திரியர்கள், வைசியர்கள் மற்றும் சூத்திரர்கள் ஆகிய அனைவரையும் அழைத்து இந்த முக்கியமான ஏகாதசி விரதத்தை கடைபிடிக்கும் படி உபதேசித்தார்,  மக்களும் அதனை பிறழாமல் கடைபிடித்தனர். அதன் விளைவாக. அங்கீர முனிவர் கூறியவாறு மழையும் பெய்தது.  பிறகு சில நாட்களுக்குப் பிறகு மீண்டும் எல்லாவிதமான தானியங்களும் விளைந்தன.  பரம புருஷனாகிய  பகவான்  ரிஷிகேசரின்  அருளால்,  மாந்தாதா மகாராஜனின் எல்லா  பிரஜைகளும்  மகிழ்ச்சியாகவும்  செல்வ வளங்களுடன் வாழ்ந்தனர்.<br><br>
    
    
    ஆகவே,  நாரதரே!  அனைவரும் இந்த ஏகாதசி தினத்தை  மிகுந்த கட்டுப்பாட்டுடன் கடைபிடிக்க வேண்டும்.  ஏனென்றால் இது எல்லாவிதமான மகிழ்ச்சியையும் ஒரு நபருக்கு கொடுப்பதோடு மட்டுமல்லாமல் இறுதியாக முக்தியையும் நம்பிக்கை கொண்ட அந்த பக்தருக்கு கொடுக்கிறது. <br><br>
    
    
     பகவான் ஸ்ரீ கிருஷ்ணர் இறுதியாக கூறினார்:-   ஓ!  யுதிஷ்டிர  மகாராஜரே!  இந்தப்  பத்ம ஏகாதசி  எந்த அளவுக்கு சக்தி பெற்றது என்றால்,  இதைப் பற்றிக்  கேட்பதினாலேயே  ஒருவர் பாவம் அற்றவராக மாறுகின்றார். ஓ  பாண்டவா! எவர் ஒருவர் என்னை திருப்திப்படுத்த வேண்டும் என்று விரும்புகிறாரோ அவர்  தேவஷயனி  ஏகாதசி என்று மற்றொரு  பெயர் கொண்ட இந்த ஏகாதசியை நிச்சயமாக   கடைபிடிக்க வேண்டும். <br><br>
    
    
     (தேவஷயனி,  அல்லது  விஷ்ணு ஷயனி   என்பதற்கு என்ன அர்த்தம் என்றால் அன்றைய தினத்தில்தான் பகவான் விஷ்ணு அனைத்து தேவர்களோடு சேர்ந்து சயனம் கொள்வார்.  ஆகையால் தான் இந்த ஆடி மாதத்தில் யாரும் எந்த மங்களகரமான காரியத்தையும் செய்யக்கூடாது. அதற்குப் பிறகு வருகின்ற தேவோத்தாயனி ஏகாதசிக்குப் பிறகுதான் மங்கள காரியங்களை செய்ய வேண்டும்.  இடைப்பட்ட காலத்தில் தேவர்கள் ஓய்வெடுத்துக் கொண்டிருப்பதால்,  யாகங்கள்  செய்யும் போது அவர்களை ஆவாஹனம் செய்தால் அவர்கள் உறங்கிக் கொண்டிருப்பதன் காரணமாக வரமாட்டார்கள். மேலும் இந்த சமயத்தில்தான்  சூரியன் தெற்கு நோக்கி நகர்கின்ற  தக்ஷிணாயனம் ஆரம்பிக்கின்றது). <br><br>
    
    
     ஓ மனிதர்களில் சிங்கம் போன்ற யுதிஷ்டிர மஹாராஜரே!  எவரெல்லாம் முக்தியை விரும்புகிறார்களோ அவர்கள் நிச்சயமாக சாதுர்மாசம்  ஆரம்பிப்பதற்கு முன்பாக நிகழக்கூடிய இந்த ஏகாதசியை  கடைபிடிக்க வேண்டும்.<br><br>
    
    
    இவ்வாறாக ஆஷாத  சுக்ல ஏகாதசி  அல்லது  பத்ம  ஏகாதசி  அல்லது  தேவ  சயணி  ஏகாதசியின் மகிமையானது இப்போது பவிஷ்ய உத்தர புராணத்திலிருந்து எடுத்துரைக்கப்பட்டது.</p>
    <h3>10. காமிகா ஏகாதசி</h3>
    <p class="five text-justify">புனித மன்னரான யுதிஷ்டிர மஹாராஜ் கூறுனார், "ஓ பரமபுருஷ பகவானே! ஆஷாட மாதத்தின் வளர்பிறை நாட்களில் நிகழும் தேவஷயனி ஏகாதசி நாளில் விரதம் இருப்பதன் மகிமைகளைப் பற்றி  உங்களிடம் கேட்டேன். "<br><br>


        ஷ்ராவண மாதத்தின் (ஜூலை - ஆகஸ்ட்) தேய்பிறை நாட்களில் (கிருஷ்ண பக்ஷ) நிகழும் ஏகாதசியின் மகிமைகளை இப்போது உங்களிடமிருந்து நான் கேட்க விரும்புகிறேன். "ஓ கோவிந்தரே! என்மீது கருணை காட்டி அதன் பெருமைகளை விளக்குவீராக!. ஓ உன்னதமான வாசுதேவா! உமக்கு எனது பணிவான வணக்கங்களைச் சமர்ப்பிக்கிறேன்."<br><br>
        
        
        அதற்கு பகவான் ஸ்ரீ கிருஷ்ணர் பதிலளித்தார், "ஓ அரசே! அனைத்து பாவங்களையும் நீக்கும் இந்த புனித விரதத்தின் நன்மைமிகு பெருமையை நான் விவரிக்கும்போது தயவுசெய்து கவனமாகக் கேளுங்கள். <br><br>
        
        
        இதே ஏகாதசியைப் பற்றி ஒருமுறை நாரத முனிவர் பிரம்மதேவனிடம் பின்வருமாறு கேட்டார். <br><br>
        "ஓ அனைத்து உயிரினங்களின் ஆட்சியாளரே!  ஓ தாமரை சிம்மாசனத்தில் அமர்ந்திருப்பவரே! புனிதமான ஷ்ராவண மாதத்தின் தேய்பிறை நாட்களில் நிகழும் ஏகாதசியின் பெயரைச் சொல்லுங்கள். அந்த புனித நாளில் எந்த தெய்வத்தை வழிபட வேண்டும்? அதைக் கடைப்பிடிக்க ஒருவர் பின்பற்ற வேண்டிய வழிமுறைகள் மற்றும் அந்த ஏகாதசி வழங்கும் பலன்கள் என்னென்னவென்று  சொல்லுங்கள்.<br><br>
        
        
        அதற்கு பிரம்மதேவர் பதிலளித்தார், 'எனது அன்பு மகனே நாரதா! காமிகா ஏகாதசியின் மகிமையைக் கேட்டாலே, அஷ்வமேத யாகம் செய்து பெறுவதற்கு இணையான பலன் கிடைக்கும் என்பதால், அனைத்து மனிதகுலத்தின் நன்மைக்காகவும், நீங்கள் அறிய விரும்பும் அனைத்தையும் நான் மகிழ்ச்சியுடன் சொல்கிறேன்.<br><br>
        
        
        ஶ்ரீதர, ஹரி, விஷ்ணு. மாதவன், மதுசூதனன் என்று அழைக்கப்படும் சங்கு, சுதர்ஷண சக்கரம், கதாயுதம், தாமரை ஆகியவற்றைக் கைகளில் ஏந்தியிருக்கும் நான்கு கரங்களைக் கொண்ட கதாதரனின் தாமரை பாதங்களைத் தியானிப்பவர்களும், வழிபடுபவர்களும் நிச்சயமாகப் பெரும் புண்ணியத்தை அடைவார்கள்.  காசியில் (வாரணாசி) கங்கை நதியில் நீராடுபவர், நைமிஷாரண்ய வனத்தில் அல்லது பூலோகத்தில் என்னை(பிரம்ம தேவரை) முறையாக வழிபடப்படும் ஒரே இடமான  புஷ்கரத்தில் புனித ஸ்நானம் செய்பவர் அடையும் புண்ணியத்தை விட, பகவான் ஸ்ரீவிஷ்ணுவை பிரத்தியேகமாக வழிபடும் நபர் அல்லது  பக்தர் அடையும் புண்ணியம் மிகவும் பெரியது. <br><br>
        
        
        இந்த காமிகா ஏகாதசியை அனுசரித்து பகவான் ஸ்ரீ கிருஷ்ணரை வழிபடுபவர், இமயமலையில் உள்ள கேதாரநாதரை தரிசனம் செய்வது அல்லது சூரிய கிரகணத்தின் போது குருக்ஷேத்திரத்தில் நீராடுவது அல்லது பூமி முழுவதையும் (அதாவது பூமியில் உள்ள காடுகள் மற்றும் பெருங்கடல்கள் உட்பட அனைத்தையும்) தானம் செய்வது அல்லது சிம்ம ராசியில் குரு வீற்றிருக்கும் போது வரக்கூடிய  திங்கட்கிழமை பௌர்ணமி (பூர்ணிமா) நாளில் கண்டகி நதியில் அல்லது கோதாவரி நதியில் நீராடினால் கிடைக்கும் பலனை அடைகிறார்.<br><br>
        
        
        காமிகா ஏகாதசியை அனுசரிப்பதால் மங்களகரமான  பசுவினையும் அதன் கன்றினையும் அவற்றின் தீவனத்துடன் தானம் செய்வது போன்ற அதே புண்ணியத்தை அளிக்கிறது. இந்த எல்லாம்வல்ல மங்களகரமான நாளில், பகவான் ஶ்ரீதரரை ரூபத்தில் இருக்கும் விஷ்ணுவை யார் வணங்குகிறார்களோ அவர்கள் தேவர்கள், கந்தர்வர்கள், கின்னரர்கள் மற்றும் நாகர்கள் அனைவராலும் போற்றப்படுகிறார். கடந்தகால பாவங்களுக்குப் பயந்து, பாவம் நிறைந்த வாழ்வில் முழுவதுமாக மூழ்கியிருப்பவர்கள் குறைந்தபட்சம் இந்த ஏகாதசியை தங்கள் தகுதிக்கேற்ப அனுசரித்து முக்தி அடைய வேண்டும்.<br><br>
        
        
        இந்த ஏகாதசி எல்லா நாட்களிலும் புனிதமானது மற்றும் பூர்வஜென்ம பாவங்களை நீக்கும் சக்தி வாய்ந்தது.<br><br>
        
        
         “ஓ நாரதரே! பகவான் ஸ்ரீ ஹரி இந்த ஏகாதசியைப் பற்றி ஒருமுறை கூறினார். "காமிக ஏகாதசியன்று விரதம் இருப்பவர் எல்லா ஆன்மீக இலக்கியங்களையும் படிப்பவரை விட அதிக புண்ணியத்தை அடைகிறார். 'குறிப்பிட்ட நாளில் இரவு முழுவதும் விழித்திருந்து விரதம் இருப்பவர், மரணத்தின் அரசனாகிய யமராஜரின் கோபத்தை அனுபவிக்கமாட்டார். காமிக ஏகாதசியைக் கடைப்பிடிப்பவருக்கு எதிர்காலத்தில் துன்பம் ஏற்படாது என்பதும், கடந்த காலங்களிலும் இந்நாளில் விரதம் இருந்த பக்தி யோகிகள் பலர் ஆன்மிக உலகிற்குச் சென்றிருப்பதும் தெரிகிறது.<br><br>
        
        
        ஆகவே, ஒருவர் பகவானின் புனிதமான அடிச்சுவடுகளைப் பின்பற்றி, இந்த மிக மங்களகரமான ஏகாதசியில் விரதத்தை கண்டிப்பாகக் கடைப்பிடிக்க வேண்டும். துளசி இலைகளால் பகவான் ஸ்ரீ ஹரியை வழிபடுபவர் எல்லா பாவங்களிலிருந்தும் விடுபடுகிறார். உண்மையில், தாமரை இலை தண்ணீரில் இருந்தாலும், அது தொடாமலிருப்பது போல, அவர் பாவத்தை தீண்டாமல் வாழ்கிறார்.<br><br>
        
        
        புனிதமான துளசி மரத்தின் ஒரு இலையை மட்டும் ஸ்ரீ ஹரிக்கு அர்ப்பணிப்பவர் இரண்டு பலம் (இருநூறு கிராம்) தங்கத்தையும் எட்டு பலம் (எண்ணூறு கிராம்) வெள்ளியையும் தர்மம் செய்பவருக்கு இணையான புண்ணியத்தை அடைகிறார். வைரம், வைடூரியம், முத்து, மாணிக்கம், பவளம், புட்பராகம், கோமேதகம், நீலம் ஆகியவற்றைக் கொண்டு அர்ச்சனை செய்பவரை விட, துளசி இலையால் அர்ச்சனை செய்வதால் பரம புருஷ பகவான் மகிழ்ச்சி அடைகிறார். <br><br>
        
        
        துளசி செடியிலிருந்து புதிதாக வளர்ந்த மஞ்சரி மொட்டுக்களை கேசவருக்கு அர்ப்பணம் செய்பவருக்கு, முந்தைய பிறவிகளில் அவர் செய்த பாவங்கள் அனைத்தும் நீங்கிவிடுகின்றன. உண்மையில், காமிகா ஏகாதசியன்று துளசிதேவியை தரிசனம் செய்வதனால் அனைத்து பாவங்களும் நீங்குகிறது. மேலும் துளசியை தொட்டு பிரார்த்தனை செய்வதனால்  அனைத்து வகையான நோய்களும் நீங்குகிறது.<br><br>
        
        
        துளசி தேவிக்கு அபிஷேகம் செய்வதால், மரணத்தின் இறைவனாகிய  யமராஜாவுக்கு ஒருபோதும் அஞ்சத் தேவையில்லை. இந்த நாட்களில் துளசியை நட்டவர் அல்லது நடுபவர் இறுதியில் பகவான் ஸ்ரீ கிருஷ்ணருடன் அவரது சொந்த இல்லத்தில் வசிப்பார். பக்தித் தொண்டில் முக்தி அளிக்கும் ஸ்ரீமதி துளசி தேவிக்கு, தினமும் முழு வணக்கம் செலுத்த வேண்டும். யமராஜரின் செயலாளரான சித்ரகுப்தன் கூட ஸ்ரீமதி துளசி தேவிக்கு தொடர்ந்து நெய் விளக்கை ஏற்றி வழிபடுகிறார். அதனால்  கிடைக்கும் பலனைக் கணக்கிட முடியாது.<br><br>
        
        
        பரம புருஷ பகவானுக்கு இந்த புனிதமான ஏகாதசி மிகவும் பிரியமானது. இந்த நாளில் பகவான் ஸ்ரீ கிருஷ்ணருக்கு ஒரு பிரகாசமான நெய் விளக்கை சமர்ப்பிப்பவரின் முன்னோர்கள் அனைவரும் சொர்க்கலோக கிரகங்களுக்குச் சென்று அங்குள்ள அமிர்தத்தை அருந்துவார்கள். இந்நாளில் பகவான் ஸ்ரீ கிருஷ்ணருக்கு நெய் அல்லது எள் விளக்கை அர்ப்பணிப்பவர் அனைத்து பாவங்களிலிருந்தும் விடுபட்டு, ஒருகோடி விளக்குகள் போன்ற பிரகாசமுள்ள உடலைக் கொண்ட சூரியதேவரின் இருப்பிடத்தில் நுழைகிறார்.<br><br>
        
        
        இந்த ஏகாதசி மிகவும் சக்தி வாய்ந்தது. விரதம் இருக்க முடியாத ஒருவர் இங்கு குறிப்பிடப்பட்டுள்ள நடைமுறைகளைப் பின்பற்றினால், அவரவர் தங்கள் முன்னோர்களுடன் சொர்க்க கிரகங்களுக்கு உயர்த்தப்படுகிறார்” என்று பகவான் ஸ்ரீ ஹரி  கூறி முடித்தார். <br><br>
        
        
        எல்லா பாவங்களையும் நீக்கும் இந்த காமிகா ஏகாதசியின் கணக்கிட முடியாத மகிமைகளைப் பற்றி பிரஜாபதி பிரம்மா தனது மகன் நாரத முனிவரிடம் கூறிய வார்த்தைகள் இவை. இந்த புனித நாள் ஒரு பிராமணனைக் கொன்ற பாவத்தையோ அல்லது கருவில் இருக்கும் குழந்தையைக் கொன்ற பாவத்தையோ கூட நீக்குகிறது. மேலும் இது ஒருவரை மிக உயர்ந்த புண்ணியவானாக்கி ஆன்மீக உலகிற்கு உயர்த்துகிறது.<br><br>
        
        
        அப்பாவிகளைக்(பிராமணர்கள்) கொல்பவன், வயிற்றில் இருக்கும் குழந்தை, பக்தியுள்ள மற்றும் களங்கமற்ற பெண் போன்றவர்களைக் கொன்றுவிட்டு, பின்னர் காமிகா ஏகாதசியின் மகிமைகளைப் பற்றி கேள்விப்பட்ட ஒருவர் தனது பாவங்களுக்கான எதிர்வினையிலிருந்து விடுபடுவார். இருப்பினும், இந்த ஏகாதசியைக் கேட்பதன் மூலம் ஒரு பிராமணரையோ அல்லது மற்ற அப்பாவி மக்களையோ கொன்றுவிட்டு, தண்டிக்கப்படாமல் போய்விடலாம் என்று முன்கூட்டியே நினைக்கக் கூடாது.<br><br>
        
        
        இப்படிப்பட்ட பாவத்தை அறிந்திருப்பது அருவருப்பானது. காமிகா ஏகாதசியின் இந்த மகிமைகளை நம்பிக்கையுடன் கேட்பவர் எல்லா பாவங்களிலிருந்தும் விடுபட்டு  விஷ்ணுலோக அல்லது வைகுண்ட மோட்சம் அடைகிறார்” என்று பகவான் ஸ்ரீ கிருஷ்ணர் முடிக்கிறார்.<br><br>
        
        
        பிரம்மா-வைவர்த புராணத்திலிருந்து ஷ்ராவண- கிருஷ்ணபட்ச ஏகாதசி அல்லது காமிகா ஏகாதசியின் மகிமைகளின் விவரிப்பு இவ்வாறு முடிகிறது.
        </p>

        <h3>11.  பவித்ரோபன ஏகாதசி அல்லது புத்ரத  ஏகாதசி</h3>
    <p class="six text-justify">"பகவான் ஸ்ரீ கிருஷ்ணரிடம் தளராத பக்தி கொண்ட ஒருவரிடம், கிருஷ்ணரின்  மற்றும் தேவர்களின் அனைத்து நல்ல குணங்களும் தொடர்ந்து வெளிப்படும். மாறாக, பரம புருஷ பகவானிடம் பக்தி இல்லாதவனுக்கு நல்ல தகுதிகள் ஏதும் இல்லை, ஏனென்றால் அவன் பகவானின் வெளிப்புற அம்சமான ஜட இருப்பில் மனக் குழப்பத்தில் ஈடுபட்டுள்ளான்ஸ்ரீ யுதிஷ்டிர மஹாராஜர் கூறினார், "ஓ மதுசூதனா!, ஓ மது என்ற  அரக்கனை ஸம்ஹாரம் செய்தவரே! தயவுசெய்து என்னிடம் கருணை காட்டுங்கள்! ஷ்ராவண மாதத்தின் (ஜூலை-ஆகஸ்ட்) வளர்பிறையில் ஏற்படும் ஏகாதசியை பற்றி எனக்கு விவரிக்க வேண்டுகிறேன்".<br><br>

        பரம புருஷரான பகவான் ஸ்ரீ கிருஷ்ணர் பதிலளித்தார், "ஆம், அரசே! அதன் பெருமைகளை தங்களுக்கு எடுத்து கூறுவதில் நான் மிக்க மகிழ்ச்சியடைகிறேன். ஏனென்றால் இந்த புனிதமான  ஏகாதசியைப்  பற்றி  கேட்பதன் மூலமாகவே  அஸ்வமேத யாகம் செய்த பலனை ஒருவர் அடைகிறார்.<br><br>
        
        "துவாபர யுகத்தின் ஆரம்பத்தில், மகிஸ்மதி-புரி என்ற ராஜ்ஜியத்தை மஹிஜிதன்  என்ற பெயர் கொண்ட மன்னர் ஒருவர்  ஆண்டு வந்தார். அவருக்கு மகன் இல்லாததால், அவருடைய முழு ராஜ்யமும் அவருக்கு முற்றிலும் மகிழ்ச்சியற்றதாகவே  தோன்றியது. <br><br>
        
        மகன் இல்லாத திருமணமான மனிதன் இம்மையிலோ மறுமையிலோ மகிழ்ச்சியைப் பெறுவதில்லை. 'மகன்' என்பதற்கான சமஸ்கிருத வார்த்தை புத்ர: என்பதாகும்.  “பு” என்பது ஒரு குறிப்பிட்ட நரகத்தின் பெயர், த்ர என்றால் 'விடுவிப்பது' என்று பொருள். எனவே “புத்ர” என்ற வார்த்தைக்கு 'பு’ என்ற நரகத்திலிருந்து ஒருவரை விடுவிப்பவர்' என்று பொருள்.<br><br>
        
        எனவே திருமணமான ஒவ்வொரு ஆணும் குறைந்தபட்சம் ஒரு மகனையாவது பெற்று, அந்த மகனை முறையாகப் பயிற்றுவிக்க வேண்டும்; அப்போதுதான் அந்த  தந்தை நரக வாழ்க்கையிலிருந்து விடுபடுவார். ஆனால் விஷ்ணு அல்லது கிருஷ்ணரின் சிரத்தையான பக்தர்களுக்கு இந்த வரைமுறை பொருந்தாது, ஏனெனில் பகவான்  ஸ்ரீ கிருஷ்ணரே அவர்களின் மகன், தந்தை மற்றும் தாயாக மாறுகிறார்.<br><br>
        
        மேலும், சாணக்கிய பண்டிதர் கூறுகிறார்,<br><br>
        
        <i class="text-center1 font-extrabold">சத்யம் மாதா பிதா ஞானம்
        தர்மோ ப்ராதா  தயா சகா ॥
        சாந்தி: பத்நி: க்ஷமா புத்ர:
        சதேதே மம வந்தவ: ||</i>
        <br><br>
        
        "உண்மை என் தாய், அறிவு என் தந்தை, அறநெறியே என் சகோதரன், இரக்கம் என் நண்பன், அமைதி என் மனைவி, மன்னிப்பு என் மகன். இந்த ஆறு பேரும் என் குடும்ப உறுப்பினர்கள்.<br><br>
        
        பகவான் ஸ்ரீ கிருஷ்ணரின் பக்தர்களுடைய  இருபத்தாறு முக்கிய குணங்களில், மன்னிக்கும் குணம் உயர்ந்தது. எனவே பக்தர்கள் இந்த குணத்தை மேம்படுத்த கூடுதல் முயற்சி எடுக்க வேண்டும். இங்கே சாணக்கியர் "மன்னிப்பு என் மகன்" என்று கூறுகிறார். எனவே கிருஷ்ண பக்தர் ஒருவர், துறவின் பாதையில் இருந்தாலும், இந்த ஏகாதசியை அனுசரித்து, அத்தகைய "மன்னிப்பு என்ற மகனை" அடைய பிரார்த்தனை செய்ய வேண்டும்.<br><br>
        
        நீண்ட காலமாக இந்த மஹிஜித மன்னன் ஒரு வாரிசைப் பெற மிகவும் கடினமாக முயற்சி செய்தான், ஆனால் பலனளிக்கவில்லை. அவரது ஆண்டுகள் முன்னேறிச் செல்வதைக் கண்டு,  மன்னன் மஹிஜிதன்  கவலையடைந்தான்.<br><br>
        
        ஒரு நாள் அவர் தனது ஆலோசகர்கள் கூட்டத்தில் கூறினார்: 'நான் இந்த ஜென்மத்தில் எந்த பாவமும் செய்யவில்லை, என் கருவூலத்தில் தவறான  முறையில் பெறப்பட்ட செல்வம் என்று  எதுவும் இல்லை. நான் தேவர்களுக்கோ அல்லது பிராமணர்களுக்கோ உரிய காணிக்கைகளை ஒருபோதும் அபகரித்ததில்லை.<br><br>
        
        நான் போர் தொடுத்து ராஜ்ஜியங்களைக் கைப்பற்றியபோதும்கூட, ​​நான் போருக்கான தர்ம விதிமுறைகளையும் கோட்பாடுகளையும் முறையாக பின்பற்றினேன். என் குடிமக்களை என் சொந்த குழந்தைகளைப் போல நான் பாதுகாத்து கொண்டிருக்கிறேன். எனது சொந்த உறவினர்களாக இருந்தாலும் அவர்கள்  சட்டத்தை மீறினால் பாரபட்சமில்லாமல் நான் அவர்களை  தண்டித்தேன், என் எதிரி மென்மையானவராகவும் தர்ம  சிந்தனையுடனும்  இருந்திருந்தால் நான் அவரை வரவேற்றும்  இருக்கிறேன்.<br><br>
        
        ஓ இருபிறப்பெய்தவர்களே!, நான் வேத நெறிகளைப் பின்பற்றுபவனாகவும், உண்மையுள்ளவனாகவும் இருந்தாலும், என் வீட்டில் இன்னும் மகன் இல்லாமல் இருக்கிறது.  இதற்கான காரணத்தை தயவு செய்து கூறுங்கள்! "இதைக் கேட்ட மன்னரின் பிராமண ஆலோசகர்கள் தங்களுக்குள் இந்த விஷயத்தைப் பற்றி விவாதித்து, மன்னருக்கு நன்மை செய்ய வேண்டும் என்ற நோக்கத்துடன், மஹா முனிவர்களின் பல்வேறு ஆசிரமங்களை காண பயணம் மேற்கொண்டனர். கடைசியில் அவர்கள் ஒரு முனிவரைக் கண்டனர், அவர் துறவறமும், தூய்மையும், ஆத்ம திருப்தியும் உடையவராக இருந்தார், அவர் ஏற்றிருந்த விரத சபதத்தை பிறழாமல் உறுதியாகக்  கடைப்பிடித்தார். அவரது புலன்கள் முற்றிலும் அவரது கட்டுப்பாட்டில் இருந்தன, அவர் தனது கோபத்தை வென்றிருந்தார், மேலும் அவர் தனது ஆஸ்ரம தர்மத்தை செயல்படுத்துவதில் நிபுணராக இருந்தார். <br><br>
        
        உண்மையில், இந்த மஹாமுனிவர் வேதங்களின் அனைத்து முடிவுகளிலும் நிபுணத்துவம் பெற்றவர். மேலும் அவர் தனது ஆயுட்காலத்தை பிரம்மதேவருக்கு சமமான அளவுவரை நீட்டித்திருந்தார். அவரது பெயரே லோமச ரிஷி, அவர் கடந்த காலம், நிகழ்காலம் மற்றும் எதிர்காலத்தை அறிந்தவராக இருந்தார். ஒவ்வொரு கல்பம் கடந்த பிறகும், அவரது உடலில் இருந்து ஒரு முடி உதிர்ந்துவிடும் (ஒரு கல்பம், அல்லது பிரம்மாவின் பன்னிரண்டு மணிநேரம், 4,320,000,000 ஆண்டுகளுக்கு சமம்). அரசரின் பிராமண ஆலோசகர்கள் அனைவரும் மிகவும் மகிழ்ச்சியுடன் ஒவ்வொருவராக அவரை அணுகி பணிவான வணக்கங்களைச் செலுத்தினர்.<br><br>
        
        "இந்தப் மஹாத்மாவால் கவரப்பட்ட மஹிஜித மன்னரின் ஆலோசகர்கள் அவருக்கு வணக்கம் செலுத்தி, 'ஓ முனிவரே! எங்கள் பெரும் பாக்கியத்தால்தான், நாங்கள் தங்களைப் பார்க்க அனுமதிக்கப்பட்டோம்' என்று மிகவும் மரியாதையுடன் கூறினார்கள். லோமச ரிஷி அவர்கள் அவரை வணங்குவதைக் கண்டு பதிலளித்தார், 'நீங்கள் ஏன் இங்கு வந்தீர்கள் என்பதை தயவுசெய்து எனக்குத் தெரியப்படுத்துங்கள். ஏன் என்னைப் புகழ்கிறீர்கள்? உங்கள் பிரச்சினைகளைத் தீர்க்க என்னால் முடிந்த அனைத்தையும் செய்கிறேன், ஏனென்றால் என்னைப் போன்ற ரிஷிகளுக்கு ஒரே ஒரு ஆர்வம் மட்டுமே உள்ளது. அது மற்றவர்களுக்கு உதவ வேண்டும் என்பதுதான். இதில்  எந்த சந்தேகமும் வேண்டாம்.' <br><br>
        
        லோமச ரிஷி பகவான் ஸ்ரீ கிருஷ்ணரின் பக்தனாக இருந்ததனால் எல்லா நல்ல குணங்களையும் கொண்டிருந்தார். <br><br>
        
        ஸ்ரீமத் பாகவதத்தில் (5:18:12) கூறப்பட்டுள்ளது.M<br><br>
        
        <i class="text-center1 font-extrabold"> யஸ்யாஸ்தி பக்திர் பகவதீ அகிஞ்சந
        ஸர்வைர் ​​குணைஸ் தத்ர ஸமாஸதே ஸுரா
        ஹராவ் அபக்தஸ்ய குதோ மஹத்-குண:
        மனோரதேநாஸதி தாவதோ பஹி:</i>
        
        <br><br>
        
        "அரசரின் பிரதிநிதிகள் கூறினர், 'ஓ உன்னதமான முனிவரே! ஒரு மிகக் கடுமையான பிரச்சனையைத் தீர்ப்பதில் தங்கள் உதவியை நாடி நாங்கள் தங்களிடம் வந்துள்ளோம். ஓ முனிவரே! நீங்கள் பிரம்மாவைப் போன்றவர். உண்மையில், முழு உலகிலும் தங்களைவிட சிறந்த ஞானி இல்லை. மஹிஜித  மன்னன், புத்ர பாக்கியம் இல்லாமல் இருக்கிறார்.  ஆனால் அவர்  எங்களை  தன் மகன்களைப் போலப் பாதுகாத்து வருகிறார்.<br><br>
        
        மகனில்லாத காரணத்தால் அவர் மகிழ்ச்சியில்லாமல் இருப்பதைக் கண்டு, நாங்கள் மிகவும் வருத்தமடைந்துள்ளோம். ஓ முனிவரே!, எனவே நாங்கள் கடுமையான விரதம் மேற்கொள்ள காட்டிற்குள்  வந்துள்ளோம். எங்கள் நல்லதிர்ஷ்டத்தால் நாங்கள் தங்களைக் காண  நேர்ந்தது. தங்கள் தரிசனத்தை காண்பதினாலேயே அனைவரின் விருப்பங்களும் செயல்களும் வெற்றியடைகின்றன. எனவே, எங்களுடைய அன்பான அரசன் எப்படி ஒரு மகனைப் பெற முடியும் என்பதை எங்களுக்குத் தெரிவிக்குமாறு தாழ்மையுடன் கேட்டுக்கொள்கிறோம்.<br><br>
        
        "அவர்களின் நேர்மையான வேண்டுகோளைக் கேட்ட லோமச ரிஷி ஒரு கணம் ஆழ்ந்த தியானத்தில் ஆழ்ந்தார், உடனே மன்னரின் முந்தைய பிறவியைப் புரிந்து கொண்டார். அப்போது அவர், 'உங்கள் அரசர் முன்ஜென்மத்தில் வியாபாரியாக இருந்ததால், தனது செல்வம் போதாது என்று எண்ணிய அவர்,  பாவ வழியில் பொருள் சேர்க்க ஆரம்பித்தார். அவர் தனது பொருட்களை வியாபாரம் செய்ய பல கிராமங்களுக்குச் சென்றார். <br><br>
        
        ஒருமுறை, ஜ்யேஷ்ட மாதத்தின் (திரிவிக்ரமா - மே-ஜூன்) வளர்பிறையில்  வரும் ஏகாதசிக்கு மறுநாள் நண்பகல் வேளையில், இடம் விட்டு இடம் பயணம் செய்யும் போது அவருக்கு தாகம்  எடுத்தது. அவர் ஒரு கிராமத்தின் புறநகரில் ஒரு அழகான குளத்திற்கு அருகில் வந்தார், ஆனால் அவர் குளத்தில் தண்ணீர்  குடிக்கத் தயாராக இருந்தபோது ஒரு பசு தனது புதிதாகப் பிறந்த கன்றுடன் அங்கு வந்தது. <br><br>
        
        இந்த இரண்டு உயிரினங்களும் வெப்பத்தால் மிகவும் தாகமாக இருந்தன, ஆனால் பசுவும் கன்றும் குடிக்கத் தொடங்கியதும், வணிகர் முரட்டுத்தனமாக அவற்றை ஒதுக்கித் தள்ளிவிட்டு, சுயநலத்துடன் தனது தாகத்தைத் தீர்த்துக் கொண்டார். ஒரு பசு மற்றும் அதன் கன்றுக்கு எதிரான இந்த குற்றத்தால் உங்கள் மன்னருக்கு இப்போது மகன் இல்லை. ஆனால் அவன் தன் முற்பிறவியில் செய்த நற்செயல்கள் சிலவற்றிற்கான பலனாக அவனுக்கு இடையூறு இல்லாத அரசாட்சி கிடைத்திருக்கிறது.<br><br>
        
        "இதைக் கேட்ட மன்னனின் ஆலோசகர்கள், 'புகழ்பெற்ற ரிஷியே! புண்ணியத்தை அடைவதன் மூலம் ஒருவர் செய்த பூர்வ ஜென்ம பாவங்களின் பலனை நீக்கிவிடலாம் என்று வேதங்கள் கூறுவதைக் கேள்விப்பட்டிருக்கிறோம். ஆகவே  எங்கள் அரசரின் பாவங்களை அழிக்கக்கூடிய சில உபதேசங்களை எங்களுக்கு வழங்குங்கள்!. அதன்மூலம் தயவு செய்து உமது கருணையை அவருக்குக் கொடுங்கள்! அதனால் அவர் குடும்பத்தில் ஒரு இளவரசன் பிறக்கட்டும்!<br><br>
        
        லோமச ரிஷி கூறினார், 'புத்ரதா என்ற ஏகாதசி ஒன்று உள்ளது, இது ஷ்ராவண மாதத்தின்(ஆவணி) வளர்பிறை  நாட்களில் வருகிறது. இந்நாளில் உங்கள் அரசர் உட்பட நீங்கள் அனைவரும் உண்ணாவிரதம் இருந்து இரவு முழுவதும் விழித்திருந்து, அந்த ஏகாதசி விரதத்திற்கான கட்டுப்பாடுகளையும் விதிமுறைகளையும் சிரத்தையாகப் பின்பற்றுங்கள். இந்த விரதத்தால் நீங்கள் அடையும் புண்ணியத்தை அரசனுக்குக் கொடுக்க வேண்டும். என்னுடைய இந்த உபதேசத்தினை நீங்கள் பின்பற்றினால், அவர் நிச்சயமாக நல்ல மகனைப் பெறுவார்.'<br><br>
        
        "லோமச ரிஷியின் இந்த வார்த்தைகளைக் கேட்டு அரசரின் அனைத்து ஆலோசகர்களும் மிகவும் மகிழ்ச்சியடைந்தனர், மேலும் அவர்கள் அனைவரும் அவருக்கு நன்றியுடன் வணக்கம் செலுத்தினர். பின்னர், அவர்களின் கண்கள் மகிழ்ச்சியால் பிரகாசிக்க, அவர்கள் வீடு திரும்பினர்.<br><br>
        
        "ஷ்ராவண மாதம் வந்தபோது, ​​​​அரசரின் ஆலோசகர்கள் லோமச ரிஷியின் ஆலோசனையை நினைவு கூர்ந்தனர், அவர்களின் வழிகாட்டுதலின் கீழ் மகிஸ்மதி-புரியின் அனைத்து குடிமக்களும், மன்னரும் ஏகாதசி விரதம் இருந்தனர். அடுத்த நாள், துவாதசியில், குடிமக்கள் தாங்கள் சம்பாதித்த ஏகாதசி விரதத்தின் பலன்களை  அரசருக்கு வழங்கினர். இந்த புண்யத்தின் பலத்தால், அரசி கர்ப்பமாகி, இறுதியில் ஒரு அழகான ஆண் மகனைப் பெற்றெடுத்தாள்.<br><br>
        
        இவ்வாறாக பகவான் ஸ்ரீ கிருஷ்ணர் அவ்வரலாற்றினை கூறி முடித்தார். பின்பு யுதிஷ்டிர மஹாராஜரிடம் கூறினார், "ஓ யுதிஷ்டிரா!, "இவ்வாறாக  ஷ்ராவண மாதத்தின் வளர்பிறை நாட்களில் வரும் ஏகாதசியானது புத்ரதா (அதாவது "மகனை  அருளும்") ஏகாதசி  என்று  புகழ் பெற்றது. எவரொருவர்  இம்மையிலும் மறுமையிலும் மகிழ்ச்சியை அடைய விரும்புகிறாரோ அவர் நிச்சயமாக இந்தப் புனித நாளில் அனைத்து தானியங்கள் மற்றும் பருப்பு வகைகளை தவிர்த்து விரதம் இருக்க வேண்டும்.<br><br>
        
        உண்மையில், புத்ரதா ஏகாதசியின் மகிமைகளைக் கேட்பவர் எல்லா பாவங்களிலிருந்தும் முற்றிலும் விடுபடுகிறார், ஒரு நல்ல மகனைப் பெறுகிறார், மேலும் மரணத்திற்குப் பிறகு நிச்சயமாக சொர்க்கத்திற்குச் செல்கிறார்."<br><br>
        
        பவிஷ்ய புராணத்திலிருந்து ஷ்ராவண-சுக்ல ஏகாதசி அல்லது புத்ரதா ஏகாதசியின் மகிமை இவ்வாறு முடிவு பெறுகிறது.
        </p>
        <h3>12. அன்னதா ஏகாதசி </h3>
        <p class="seven text-justify">ஸ்ரீ யுதிஷ்டிர மகாராஜர் பகவான் ஸ்ரீ கிருஷ்ணரிடம் வினவினார், "ஓ ஜனார்தனா! அனைத்து உயிரினங்களின் பாதுகாவலரே! தயவுசெய்து எனக்கு பாத்ரபத மாதத்தின் (ஆகஸ்ட்-செப்டம்பர்) தேய்பிறை நாட்களில் வரும் ஏகாதசியின் பெயரையும் அதன் மகிமையையும் எடுத்துக்கூறுமாறு பணிவுடன் கேட்டுக்கொள்கிறேன்!<br><br>

            அதற்கு பரமபுருஷ பகவான் ஸ்ரீ கிருஷ்ணர் பதிலளித்தார், “ஓ அரசே! நான் கூறுவதைக் கவனமாகக் கேளுங்கள். பாவத்தை நீக்கும் இந்தப் புனிதமான ஏகாதசியின் பெயர் “அஜ:” என்பதாகும். இந்த தினத்தில் முழு விரதம் இருந்து, புலன்களின் அதிபதியான ரிஷிகேஷரை வழிபடும் எவரும் தனது பாவங்களுக்கான அனைத்து எதிர்வினைகளிலிருந்தும் விடுபடுகிறார். இந்த ஏகாதசியைப் பற்றி வெறுமனே கேட்பவர் கூட தனது கடந்த கால பாவங்களிலிருந்து விடுபடுகிறார். ஓ அரசே! இதைவிடச் சிறந்த நாள் பூலோகத்திலோ அல்லது சொர்க்கலோகத்திலோ மற்றும் எங்கும் இல்லை என்பது சந்தேகமில்லாத உண்மையாகும்.<br><br>
            
            “ஒரு காலத்தில் ஹரிச்சந்திரன் என்ற புகழ்பெற்ற அரசர் ஒருவர் வாழ்ந்து  வந்தார். அவர் உலகின் பேரரசராகவும் மற்றும் சிறந்த உண்மையும் நேர்மையும் கொண்டவராகவும் இருந்தார். அவரது மனைவியின் பெயர் “சந்திரமதி”. அவருக்கு “லோஹிதாஷ்வன்” என்ற மகன் இருந்தான். இருப்பினும், விதியின் பலத்தால், ஹரிச்சந்திரன் தனது மாபெரும் ராஜ்யத்தை இழந்து தனது மனைவியையும் மகனையும் விற்க வேண்டியதாயிற்று. புனிதமான அந்த மன்னர் ஒரு நாயை உண்ணும் கீழ்த்தரமான சண்டாளனின் வேலைக்காரனாகினார். அவனோ ஹரிச்சந்திரரை சுடுகாட்டைக் காவல் காக்கும் பணியில் அமர்த்தினான். அப்படிப்பட்ட தாழ்ந்த சேவையைச் செய்தபோதிலும், எவ்வாறு சோமரசம் (அமிர்தம்) வேறு சில திரவங்களுடன் கலந்தாலும், அதன் பலனை இழக்காது, அது அழியாத் (மரணமற்ற) தன்மையை வழங்கும். அதைப்போலவே, ஹரிச்சந்திரன் தனது உண்மைத்தன்மையையும் நல்ல குணத்தையும் கைவிடவில்லை.<br><br>
            
            “இதே நிலையிலேயே அரசர் பல ஆண்டுகளைக் கடந்தார். பின்னர் ஒரு நாள் அவர் வருத்தத்துடன், 'நான் என்ன செய்ய வேண்டும்? நான் எங்கே போவேன்? இந்த அவலத்தில் இருந்து நான் எப்படி விடுபடுவது? என்று  சோகக்  கடலில் மூழ்கி ஏங்கிக்கொண்டிருந்தார் .<br><br>
            
            “ஒரு நாள் அவர்  மஹா முனிவர் ஒருவரைக் காண நேர்ந்தது. ஹரிச்சந்திரர்  அவரைக் கண்டதும் மகிழ்ச்சியுடன் அவர் மனதில் எண்ணினார், “ஆ! பிரம்மதேவன் மற்றவர்களுக்கு உதவுவதற்காகவே பிராமணர்களைப் படைத்திருக்கிறார்” என்று எண்ணிய பிறகு, அவர் கௌதம முனிவரின்  முன்  நின்று கூப்பிய கரங்களுடன் தனது பரிதாபமான வாழ்க்கை சம்பவத்தைப் பற்றி எடுத்துக் கூறினார். அரசனின் துயரக் கதையைக் கேட்ட கௌதம முனிவர் ஆச்சரியமடைந்து அவர்தம் மனதில் நினைத்தார், “இந்த வலிமைமிக்க மன்னன் இறந்தவர்களிடமிருந்து ஆடைகளை சேகரிக்கும் நிலைக்கு எப்படித் தள்ளப்பட்டான்?” கௌதம முனிவர் ஹரிச்சந்திரனிடம் மிகவும் இரக்கம்கொண்டு, பரிகாரம் செய்து தூய்மையடைவதற்கான விரதமுறையை  அவருக்கு உபதேசித்தார்.<br><br>
            
            கௌதம முனிவர் கூறினார், "ஓ அரசே! பாத்ரபத மாதத்தின் தேய்பிறை  நாட்களில் அஜ(அன்னதா) என்ற சிறப்புமிக்க ஏகாதசி ஏற்படுகிறது. இது அனைத்து பாவங்களையும் நீக்கும் வல்லமை கொண்டது. உண்மையில், இந்த ஏகாதசி மிகவும் புனிதமானது, அந்த நாளில் நீங்கள் வெறுமனே விரதம் இருந்தாலே போதுமானது. வேறு எந்த தவமும் செய்யத்தேவையில்லை. உங்கள் பாவங்கள் அனைத்தும் நீங்கிவிடும். உங்கள் நல்லதிர்ஷ்டத்தால் அந்தநாள் இன்னும் ஏழு நாட்களில் வரவிருக்கிறது. எனவே இந்த நாளில் விரதத்தை தாங்கள் கடைபிடித்து, இரவு முழுவதும் விழித்திருக்குமாறு நான் உங்களைக் கேட்டுக்கொள்கிறேன். அவ்வாறு தாங்கள் செய்வீர்களானால், உங்கள் பூர்வ பாவங்களின் வினைகள் அனைத்தும் முடிவுக்கு வரும். ’ஓ ஹரிச்சந்திரா!, உனது பூர்வ புண்ணியத்தால் இப்போது நான் இங்கு வந்திருக்கிறேன். ​​எதிர்காலத்தில் உனக்கு எல்லாம் நலமாகட்டும்!’ என்று கூறி, மஹாமுனிவரான ஸ்ரீகௌதம முனி ஹரிச்சந்திரரின் பார்வையிலிருந்து  உடனே மறைந்தார்.<br><br>
            
            “அஜ ஏகாதசியின் புனித நாளில் விரதம் இருப்பது குறித்து கௌதம முனியின் அறிவுரைகளை மன்னர் ஹரிச்சந்திரன் சிரத்தையாக பின்பற்றினார். ஓ மஹாராஜா யுதிஷ்டிரரே! அன்று அரசன் விரதம் இருந்ததால், அவனது முந்தைய பாவங்களின் வினைகள் ஒரேடியாக முற்றிலும் அழிந்துவிட்டன. அரசர்களில் சிங்கம் போன்றவரே! இந்த ஏகாதசி விரதத்தின் மஹிமையைப் பாருங்கள்! பூர்வ கர்ம பாவச் செயல்களின் விளைவாக ஒருவர் அனுபவிக்கும் எந்தத் துன்பங்களையும் அது உடனடியாக அழிக்கிறது.<br><br>
            
            இதனால் ஹரிச்சந்திரனின் துன்பங்கள் அனைத்தும் நீங்கின. இந்த அற்புதமான ஏகாதசியின் சக்தியால், அவருடைய இறந்துபோன தனது மனைவி மற்றும் மகன் மீண்டும் உயிர்பெற்று வந்தனர். ஹரிச்சந்திரருடன் அவர்கள் மீண்டும் இணைந்தனர். அந்த நேரத்தில் தேவலோகத்திலிருந்து, தேவர்கள் இசை வாத்தியங்களை வாசித்து ஹரிச்சந்திரர், அவரது ராணி மற்றும் அவரின் மகன் மீது மலர் மழையைப் பொழிந்தனர். ஏகாதசி விரதத்தின் ஆசீர்வாதத்தால், அவர் தனது ராஜ்யத்தை சிரமமின்றி மீண்டும் பெற்றார். மேலும், மன்னர் ஹரிச்சந்திரர் பூலோகத்தை விட்டு வெளியேறியபோது, ​​அவரது உறவினர்கள் மற்றும் அவரது குடிமக்கள் அனைவரும் அவருடன் ஆன்மீக உலகத்திற்கு சென்றனர்.<br><br>
            
            ஓ பாண்டவரே! அஜ ஏகாதசியன்று விரதம் இருப்பவர் நிச்சயமாக அனைத்து பாவங்களிலிருந்தும் விடுபட்டு ஆன்மீக உலகிற்கு திரும்பிச் செல்கிறார். மேலும் இந்த ஏகாதசியின் மகிமைகளைக் கேட்பவர் மற்றும் படிப்பவர் அஸ்வமேத யாகம் செய்தவன் மூலம் பெறுகின்ற அதே  புண்ணியத்தை அடைகிறார்.
            
            
            </p>
 <h3>13. பார்ஸ்வ ஏகாதசி  </h3>
 <p class="eight text-justify">ஸ்ரீ யுதிஷ்டிர மஹாராஜர் பகவான் ஸ்ரீ கிருஷ்ணரிடம் வினவினார், "ஓ பகவானே! பாத்ரபத மாதத்தின் (அதாவது "ரிஷிகேஷ மாதம்", ஆகஸ்ட்-செப்டம்பர் ) வளர்பிறை நாட்களில் (சுக்ல பக்ஷத்தில்) நிகழும் அந்த ஏகாதசியின் பெயர் என்ன? இந்த ஏகாதசி தினத்தன்று வழிபடக்கூடிய தெய்வம் யார்? ஒருவர் அதைக் கடைப்பிடிப்பதன் மூலம் எப்படிப்பட்ட தகுதியை அடைகிறார்? இவை அனைத்தையும் தயவு செய்து எனக்கு வெளிப்படுத்துங்கள்! ".<br><br>

    பரம புருஷ பகவான் ஸ்ரீ கிருஷ்ணர் தம்மிடம் அர்ப்பணிப்புள்ள யுதிஷ்டிரரிடம் பின்வருமாறு பதில் கூறினார், "ஓ யுதிஷ்டிரா! இந்த ஏகாதசியானது வாமன ஏகாதசி என்றும் அழைக்கப்படுகிறது. மேலும் அதைக் கடைப்பிடிப்பவர்களுக்கு இது சிறந்த புண்ணியத்தையும், பௌதிக பந்தத்திலிருந்து முழு  விடுதலையையும் தருகிறது. ஒருவரின் அனைத்து பாவ வினைகளையும் அழிப்பதன் காரணமாக  இது ஜெயந்தி ஏகாதசி என்றும் அழைக்கப்படுகிறது. அதன் மகிமையைக் கேட்பது ஒருவரை அவரது கடந்தகால பாவ விளைவுகளிலிருந்து  விடுவிக்கிறது.<br><br>
    
    இந்த விரதத்தை கடைபிடிப்பதன் மூலம் அஸ்வமேத யாகம் செய்வதனால்  அடையப்படும் அதே புண்ணியத்தை அளிக்கிறது. இதை விட சிறந்த ஏகாதசி இல்லை. ஏனென்றால் அது மிக எளிதாக முக்தியை அளிக்கிறது. ஆகவே  பாவப்பட்ட இந்த ஜட உலகிலிருந்து விடுதலை பெற ஒருவர் உண்மையிலேயே விரும்பினால், வாமன ஏகாதசி அன்று விரதம் இருக்க வேண்டும். "இந்தப் புனித விரதத்தைக் கடைப்பிடிக்கும் போது, ​வைஷ்ணவ பக்தரொருவர், தாமரை இதழ்களைப் போன்ற கண்களைக் கொண்ட, பரமபுருஷ பகவான் ஸ்ரீ வாமன அவதாரத்தினை அன்புடன் வணங்க வேண்டும். அவ்வாறு செய்வதன் மூலம், அவர் பிரம்மா, விஷ்ணு மற்றும் சிவன் உட்பட மற்ற அனைத்து தெய்வங்களையும் வணங்குவதற்கு சமமாகும். அவர் இறந்ததும் சந்தேகத்திற்கு இடமின்றி பகவான் ஸ்ரீ ஹரியின் இருப்பிடத்திற்குச் செல்கிறார். மூவுலகிலும் கடைப்பிடிக்க வேண்டிய விரதங்களில் இதைவிட முக்கியமான விரதம் எதுவும் இல்லை.<br><br>
    
    இந்த ஏகாதசி மிகவும் மங்களகரமானதாக இருப்பதற்குக் காரணம், இந்த நாளில்  ஷயன கோலத்தில் பள்ளிகொண்டிருக்கும் பகவான் ஸ்ரீ விஷ்ணு தனது மறுபுறம் திரும்பிப்படுப்பதை கொண்டாடுவதுதான். அதனால் இது பரிவர்த்தினி ஏகாதசி என்றும் அழைக்கப்படுகிறது. <br><br>
    
    பின்னர் மன்னர் யுதிஷ்டிரர் பகவானிடம் கேட்டார்.  "ஓ ஜனார்தனா! தயவுசெய்து என்னிடம் உள்ள ஒரு கேள்வியை தெளிவுபடுத்துங்கள். பரமாத்மா உறங்குவதும், பிறகு மறுபக்கம் திரும்புவதும் எப்படி? ஓ பகவானே! தாங்கள் உறங்கும்போது மற்ற அனைத்து உயிரினங்களுக்கு என்ன நடக்கும்? அசுரர்களின் தலைவரான மஹாபலி மன்னரை எப்படிக் கட்டிப்போட்டீர்கள்? அதே போல் பிராமணர்களை எப்படி மகிழ்விக்க முடியும்? என்பதையும் கூறுங்கள்.  பவிஷ்ய புராணத்தின் சாதுர்மாஸ்ய மஹாத்மியத்தில் நீங்கள் குறிப்பிடும் சாதுர்மாஸ்யத்தை ஒருவர் எவ்வாறு கடைப்பிடிக்க வேண்டும்? தயவுசெய்து என் மீது கருணை காட்டி இந்தக் கேள்விகளுக்கான பதில்களைக்  கூறுங்கள்!". <br><br>
    
     அதற்கு பகவான் ஸ்ரீ கிருஷ்ணர் பதிலளித்தார், "ஓ யுதிஷ்டிரா! அரசர்களில் சிங்கம் போன்றவரே! ஒரு வரலாற்று சம்பவத்தைப் பற்றி  உங்களுக்கு எடுத்துக்கூறுவதில் நான் மகிழ்ச்சியடைகிறேன். அதனைப் பற்றி வெறுமனே கேட்பதன் மூலமாகவே ஒருவருடைய  அனைத்து பாவ வினைகளும் அழிந்துபோகும். <br><br>
    
    "திரேதா யுகத்தில் ஒருமுறை பலி என்ற அரசர் இருந்தார். அசுரர்களின் (தைத்தியர்களின்) வம்சத்தில் பிறந்திருந்தாலும், அவர் என் மீது மிகுந்த பக்தி கொண்டவராக இருந்தார். அவர் பல வேத ஸ்தோத்திரங்களை என்னை நோக்கிப் பாடி, என்னை திருப்தி படுத்துவதற்காகவே. அக்னி யாகச் சடங்குகளை செய்தார். அவர் இரண்டுமுறை பிறந்தவர்கள் என போற்றப்படும் பிராமணர்களை மதித்து தினமும் யாகம் செய்வதில் ஈடுபட்டிருந்தார். <br><br>
    
    இந்த மஹாத்மா ஒருமுறை இந்திரனுடன் சண்டையிட்டு இறுதியில் அவனை போரில் தோற்கடித்தார். முன்பு என்னால் இந்திரனுக்குக் கொடுக்கப்பட்ட தேவலோகம் முழுமையையும் பலி மஹாராஜர் கைப்பற்றினார். ஆதலால் இந்திரனும் மற்ற தேவர்களும் பல பெரிய முனிவர்களுடன் என்னை அணுகி பலி மஹாராஜரைப் பற்றி முறையிட்டனர். அவர்களின் ஆன்மிக குருவான பிருஹஸ்பதியுடன் இணைந்து, என்முன் தலை வணங்கி, வேதங்களிலிருந்து பல புனிதமான பிரார்த்தனைகளை சமர்ப்பித்து என்னை வணங்கினர். இதனால் நான் அவர்களின் சார்பாக எனது ஐந்தாவது அவதாரமாக வாமனதேவராக அவதரிப்பதற்கு ஒப்புக்கொண்டேன். <br><br>
    
    மன்னன் யுதிஷ்டிரர் மேலும் வினவினார், "ஓ பகவானே! இவ்வளவு சக்திவாய்ந்த அரக்கனை வெல்வது என்பது தங்களுக்கு எப்படி சாத்தியமாயிற்று? அதுவும்  ஒரு குள்ள பிராமணர் வடிவில் வந்ததால் மட்டும் எப்படி முடிந்தது? நான் தங்களின் சிரத்தையான பக்தனாதலால் இதைத் தெளிவாக எனக்கு விளக்குங்கள்!" என்றார்.<br><br>
    
    அதற்கு பரமபுருஷ பகவான் ஸ்ரீ கிருஷ்ணர் பதிலளித்தார், "நான் குள்ளமாக இருந்தாலும், ஒரு பிராமணராக இருந்த காரணத்தினால், அந்த பக்தியுள்ள மன்னர் பலியிடம் நிலத்தை தானமாகக் கேட்க அவரிடம் சென்றிருந்தேன். அப்போது அவரிடம் நான் கேட்டுக்கொண்டது, 'ஓ தைத்ரராஜரான பலியே! தயவுசெய்து வெறுமனே மூன்றடி நிலத்தை மட்டும் தானமாக எனக்கு அளியுங்கள்!. அத்தகைய சிறிய நிலம்கூட என்னைப்பொறுத்தவரைக்கும்  மூன்று உலகத்திற்கு சமமாகும்!' என்றேன். <br><br>
    
    இதைக்கேட்ட பலி நீண்ட நேரம் பரிசீலிக்காமல் என் கோரிக்கையை நிறைவேற்ற உடனடியாக ஒப்புக்கொண்டார். ஆனால் அவர் எனக்கு நிலத்தை தருவதாக உறுதியளித்தவுடன், நான் என் உடலை ஒரு பிரம்மாண்டமான தெய்வீக வடிவமாக விரிவடையச் செய்தேன். பூமி முழுவதையும் என் ஒரு காலால் மூடினேன். என் தொடைகளால் பூலோகம் அனைத்தையும் மூடினேன். என் இடுப்பால் சொர்க்கலோகம், என் வயிற்றுடன் மஹர்லோகம், என் மார்புடன் ஜனலோகம், என் கழுத்தால் தபோலோகம், என் தலை மற்றும் முகத்தால் சத்தியலோகம். நான் முழு ஜடஉடலால் பிரபஞ்சம் முழுவதையும் மறைத்தேன், உண்மையில், சூரியன் மற்றும் சந்திரன் உட்பட பிரபஞ்சத்தின் அனைத்து கிரகங்களும்  என் பிரம்மாண்டமான வடிவத்தால் சூழப்பட்டது."<br><br>
    
    "என்னுடைய இந்த ஆச்சரியமான வினோதமான திருவிளையாடலைக் கண்ட, பாம்புகளின் அரசனான ஷேஷன் மற்றும் இந்திரன் உட்பட அனைத்து தேவர்களும் வேத கீர்த்தனைகளைப் பாடி என்னிடம் பிரார்த்தனை செய்யத் தொடங்கினர். பிறகு நான் என் கைகளால் பலியைப்  பிடித்து அவனிடம், 'ஐயோ பாவமற்றவனே! ஒரு அடியால் பூமி முழுவதையும், இரண்டாவது அடியால் அனைத்து வானக் கோள்களையும் மூடிவிட்டேன், இப்போது நீ எனக்கு வாக்களித்தபடி  நிலத்தின் மூன்றாவது அடியை அளக்க என் பாதத்தை எங்கே வைப்பேன்?' என்று கேட்டேன். இதைக் கேட்ட பலி மஹாராஜர் பணிவுடன் என்னிடம் பணிந்து, எனது மூன்றாவது அடியை வைக்கத் தன் தலையை எனக்கு வழங்கினார். ஓ யுதிஷ்டிரா! நான் என் பாதத்தை அவர் தலையில் வைத்து அவரைப் பாதாளலோகத்திற்கு அனுப்பினேன்.<br><br> 
    
    அவர் இவ்வாறு பணிவுடன் இருப்பதைக் கண்டு, நான் மிகவும் மகிழ்ச்சியடைந்து, இனிமேல் நான் அவரது அரண்மனையில் நிரந்தரமாக வசிப்பேன் என்று பலியிடம் வாக்களித்தேன். அதன்பிறகு, பாத்ர மாதத்தின் (ஆகஸ்ட்-செப்டம்பர்) வளர்பிறையில் நிகழும் பரிவர்த்தினி ஏகாதசியன்று, பிரஹலாதரின் பேரனும் விரோச்சனரின் மகனுமான பலி, தனது இல்லத்தில் என்னுடைய விகிரஹத்தினை நிறுவினார். “ஓ அரசே! கார்த்திகை மாதத்தில் நிகழும் ஹரிபோதினி ஏகாதசி வரை, நான் பாற்கடலில் தொடர்ந்து சயனிக்கிறேன். குறிப்பாக இந்த காலகட்டத்தில் ஒருவன் சேர்க்கும் புண்ணியம் மிகச்சக்தி வாய்ந்தது.<br><br>
    
    எனவே பரிவர்த்தினி ஏகாதாசியை கவனமாகக் கடைப்பிடிக்க வேண்டும். உண்மையில், இது புனிதப்படுத்தக் கூடியதும் மற்றும்  அனைத்து பாவ எதிர்வினைகளிலிருந்தும் ஒருவரை காப்பாற்றக் கூடியதுமாக இருக்கிறது.. இந்த நாளில் சிரத்தையுள்ள பக்தரொருவர் பரமபுருஷரான பகவான், த்ரிவிக்ரமரான வாமனதேவரை வணங்க வேண்டும். ஏனென்றால், இந்த நாளில் சயன கோலத்தில் இருக்கும் நான் என் மறுபுறம் திரும்பி சயனிக்கிறேன். "முடிந்தால், இந்த நாளில் ஒரு தகுதியுள்ள நபருக்கு அரிசி சாதத்துடன் சிறிது தயிர் சேர்த்து மற்றும் சிறிது வெள்ளியைக் தானமாக கொடுக்கவும். பின்னர் இரவு முழுவதும் விழித்திருக்க வேண்டும். இந்த எளிய முறையிலான விரதத்தை அனுசரிப்பதனால் அனைத்து உலக  பந்தங்களிலிருந்தும் ஒருவரை  விடுவிக்கும். என்னால் கூறப்பட்ட  இந்த புனிதமான பரிவர்த்தினி ஏகாதசியைக் கடைப்பிடிப்பவர் இவ்வாழ்வில்  எல்லாவிதமான சுகமும் பெற்று, மறுமையில் பகவானின் இருப்பிடத்தை நிச்சயம் அடைவர். இந்த வர்ணனையை பக்தியுடன் எளிமையாகக் கேட்கும் ஒருவன் தேவர்களின் இருப்பிடத்திற்குச் சென்று சந்திரனைப் போல பிரகாசிப்பான். இந்த ஏகாதசியை அனுசரிப்பது மிகவும் சக்தி வாய்ந்தது. உண்மையில், இந்த விரதத்தை அனுசரிப்பது ஆயிரம் அஸ்வமேத யாகத்தை நிறைவேற்றுவதனால் பெறும் சக்தியை கொடுக்க வல்லது" பிரம்ம-வைவர்த்த புராணத்திலிருந்து பாத்ரபத மாதத்தின் வளர்பிறை நாளில் நிகழும் பரிவர்த்தினி ஏகாதசி அல்லது வாமன ஏகாதசியின் மகிமைகளின் விவரிப்பு இவ்வாறு நிறைவு பெறுகிறது.<br><br>
    
    குறிப்பு: இந்த ஏகாதசிக்கு அடுத்த நாள் ஸ்ரீ வாமன துவாதசி: வாமனதேவர் அவதரித்த புனிதநாள்.  ஏகாதசி விரதம் மதியம் வரை கடைபிடிக்கப்படுகிறது. மதியத்திற்குப் பிறகு ஏகாதசி பிரசாதத்துடன் விரதம் முடிவடையும். அதாவது மறுநாள் (ஸ்ரீ வாமன துவாதசி), மீண்டும் மதியம் வரை விரதம் இருந்து, வழக்கத்தைவிட  கூடுதலாக மகாமந்திர ஜபத்தை உச்சரிப்பதன் மூலம் வாமனதேவரின் தரிசனத்தை  காணவும். இந்த விரதத்தை வாமனதேவர் அவதரித்த நாள். ஆகவே மஹாபிரசாதத்துடன்  மகிழ்ச்சியாக கொண்டாடுங்கள்!
    </p>
    <h3>14. இந்திர ஏகாதசி  </h3>
 <p class="eight text-justify">யுதிஷ்டிர மகாராஜர் வினவினார், "ஓ மதுசூதனா! மது என்ற அரக்கனை ஸம்ஹாரம் செய்தவரே! ஷ்ராவண மாதத்தின் (செப்டம்பர்-அக்டோபர்) தேய்பிறை நாட்களில் (கிருஷ்ண பக்ஷம்) நிகழும் ஏகாதசியின் பெயர் என்ன? தயவுசெய்து அதன் மகிமைகளை பற்றி எனக்கு விவரியுங்கள்! "<br><br>

	அதற்கு பரமபுருஷ பகவான் ஸ்ரீ கிருஷ்ணர் பதிலளித்தார்,  "ஆகட்டும் அரசே! இந்தப் புனித நாள் “இந்திர ஏகாதசி” என்றும் அழைக்கப்படுகிறது. இந்த நாளில் ஒருவர் விரதம் இருந்தால், அவரது பாவங்கள் அனைத்தும் நீங்குவது மட்டுமல்லாமல், நரகத்தில் வீழ்ந்த அவரது முன்னோர்களையும் விமோசனம் அடைய செய்கிறது. ஓ அரசே! இந்தப் புனிதமான ஏகாதசியைப் பற்றி வெறுமனே கேள்விப்படுபவர்கூட அஸ்வமேத யாகம் செய்வதன் மூலம் பெறப்படும்  மாபெரும் புண்ணியத்தை அடைகிறார்.<br><br>

சத்ய யுகத்தில் இந்திரசேனர் என்ற அரசர்  வாழ்ந்து  வந்தார். அவன் தன் எதிரிகள் அனைவரையும் அழிக்கும் ஆற்றல் மிக்கவர். இவருடைய ராஜ்ஜியம் “மகிஷ்மதி-புரி” என்று அழைக்கப்பட்டது. சிறந்த புகழும் தர்ம சிந்தனையும்  கொண்ட மன்னர் இந்திரசேனர் தன் குடிமக்களை நன்றாகக் கவனித்துக்கொண்டார், ஆகவே அவர் தங்கம், தானியங்கள், மகன்கள், பேரப்பிள்ளைகள் என எல்லா செல்வங்களையும் பெற்றிருந்தார்.<br><br>

 	அவர் ஸ்ரீவிஷ்ணுவின் மீதும் மிகுந்த பக்தி கொண்டவர். குறிப்பாக, 'கோவிந்தா! கோவிந்தா!' என்று என் நாமத்தை உச்சரித்து அதில் ஆனந்தம் கண்டார். இவ்வாறாக இந்திரசேன மன்னர் தூய ஆன்மிக வாழ்வுக்குத் தன்னை அர்ப்பணித்துக் கொண்டு, பரமசத்தியமான என்னை தியானிப்பதில் அதிக நேரத்தை செலவிட்டார்.<br><br>

ஒரு நாள், மன்னன் இந்திரசேனன் தனது பேரவையை மகிழ்ச்சியாகவும் அமைதியாகவும் நடத்துகையில், பக்குவமான உபந்யாசகரான ஸ்ரீ நாரதமுனிவர் வானிலிருந்து  கீழே இறங்குவதைக் கண்டார். சங்கு போல வெண்மையாகவும், சந்திரனைப் போல பிரகாசமாகவும், மல்லிகைப் பூவைப் போல பளபளப்பாகவும், மின்னலைப் போல பிரகாசமாகவும், வானத்திலிருந்து நாரத முனிவர் கீழே இறங்கினார். அவர் சிவந்த ஜடாமுடியை தலையில் முடிந்து அலங்கரிக்கப்பட்டிருந்தார். தேவர்களுக்குள் துறவியான தேவரிஷி நாரதரைக் கண்ட அரசர், அவர்முன்பு கைகூப்பி  வந்தனம்  செய்து, அரண்மனைக்குள் வரவழைத்து, அவருக்கு வசதியான இருக்கையை அளித்து, அவரின் பாதங்களைக் கழுவி, இனிய  வார்த்தைகளைக் கூறி மிகுந்த மரியாதையுடன் வரவேற்றார். அப்போது நாரத முனிவர் இந்திரசேன மஹாராஜரிடம், 'அரசே! உமது ராஜ்ஜியத்தின் ஏழு அங்கங்களும் செழிப்பாக இருக்கிறதா?'<br><br>

[குறிப்பு: ஒரு அரசனின் ஆட்சியின் ஏழு அங்கங்களாவன; 1. அரசரின் குடிமக்கள் 2. அவரது அமைச்சர்கள், 3. அவரது கருவூலங்கள், 4. அவரது போர்ப் படைகள், 5. அவரது கூட்டாளிகள், 6. பிராமணர்கள், 7. அவரது ராஜ்யத்தில் செய்யப்படும் யாகங்கள் மற்றும் தானங்கள்.]<br><br>

 'உங்கள் கடமையை எப்படிச் சரியாகச் செய்வது என்று சிந்திப்பதில் உங்கள் மனம் குழப்பமடைந்திருக்கிறதா? பகவான் ஸ்ரீவிஷ்ணுவின் சேவையில் நீங்கள் மேலும் மேலும் பக்தியுடனும் அர்ப்பணிப்புடனும் இருக்கிறீர்களா?' என்று கேட்டார்.<br><br>

அதற்கு மன்னர், 'ஓ  மஹாமுனிவரே! உமது அருளால் எல்லாம் சரியானதாகவே இருக்கின்றன. இன்று தாங்கள் இங்கே வீற்றிருப்பதன் காரணமாக என் ராஜ்ஜியத்தில் நடக்கும் அனைத்து யாகங்களும் வெற்றி பெற்றன! தாங்கள்  அருள்கூர்ந்து, இங்கே தாங்கள் வருகை புரிந்ததற்கான காரணத்தை விளக்கவும்! ' என்றார்.<br><br>

தேவரிஷி ஸ்ரீ நாரதர் அதற்கு பதிலளித்தார், "அரசர்களுள் சிங்கம் போன்றவரே! என்னுடைய வியப்பூட்டும் வார்த்தைகளைக் கேளுங்கள்!. நான் பிரம்மலோகத்திலிருந்து யமலோகத்திற்கு இறங்கியபோது, எமதர்மர் என்னை மிகவும் துதித்து, எனக்குச் சிறப்பான இருக்கையை அளித்தார். நான் அவருடைய உண்மைத் தன்மையையும், உன்னதமான சேவையையும் புகழ்ந்து கொண்டிருந்தபோது உம்முடைய தந்தையை யமராஜரின் சபையில் பார்த்தேன். அவர் மிகுந்த தர்மவானாக  இருந்தபோதிலும், அவர் ஏகாதசி விரதத்தை முடிக்கவேண்டிய காலத்திற்கு முன்கூட்டியே நிறைவு செய்த காரணத்தினால், அவர் யமலோகத்திற்குச் செல்ல வேண்டியதாயிற்று. உனது தந்தை தங்களிடம் கூறுமாறு ஒரு செய்தியை என்னிடம் கூறினார். அதாவது, "மஹிஷ்மதியில் இந்திரசேனன் என்ற அரசன் வசிக்கிறான். இங்கே என் நிலைமையைப் பற்றி அவரிடம் கூறுங்கள். எனது கடந்தகால பாவச் செயல்களால் நான் எப்படியோ யமராஜரின் ராஜ்யத்தில் வசிக்க வேண்டிய கட்டாயம் ஏற்பட்டுவிட்டது. தயவு செய்து என்னுடைய இந்த செய்தியை அவருக்கு தெரிவியுங்கள்: 'ஓ மகனே! வரவிருக்கும் இந்திர ஏகாதசியை தயவுசெய்து அனுசரித்து, நிறைய தானதர்மங்களைச் செய்வாயாக! அதன்பலனாக நான் இங்கிருந்து சொர்க்கத்திற்கு செல்ல முடியும்.'<br><br>

(ஒவ்வொரு உயிரினமும் ஒரு தனிமனிதன் என்பதை தத்துவரீதியாக நாம் புரிந்து கொள்ளலாம், மேலும் ஒவ்வொருவரும் தனிப்பட்ட விதத்தில் கிருஷ்ண உணர்வைப் பயிற்சி செய்து பகவானின் நித்ய தாமத்திற்கு திரும்ப வேண்டும். கருட புராணத்தில் கூறப்பட்டுள்ளபடி, நரகத்தில் துன்பம் அனுபவிக்கும் ஒருவரால் கிருஷ்ண உணர்வைப் பயிற்சி செய்ய முடியாது. ஏனெனில் கிருஷ்ண உணர்வை பயிற்சி செய்ய கொஞ்சமாவது மன அமைதி தேவைப்படுகிறது. தன் பாவவினைப் பயனாக நரகத்தில்  சித்திரவதைகள் அனுபவிக்கும் தருணத்தில் அது சாத்தியமற்றது. நரகத்தில் துன்புறும் ஒரு பாவியின் உறவினர் யாராவது, அந்த பாவியின் பெயரில் ஏதாவது சில தானங்கள் செய்தால், அவர் நரகத்தை விட்டுச் சென்று சொர்க்க கிரகங்களுக்குச் செல்லலாம். ஆனால், பாவியின் உறவினர், துன்பப்படும் தன் உறவினருக்காக இந்த ஏகாதசி விரதத்தைக் கடைப்பிடித்தால், அந்த உறவினர் நேரடியாக ஆன்மீக உலகிற்குச்(வைகுண்டத்திற்கு) செல்கிறார். இது பிரம்ம வைவர்த்த புராணத்தின் அடிப்படையில் கூறப்பட்டுள்ளது.)<br><br>

தேவரிஷி நாரதர் மேலும் கூறினார், "ஓ அரசே! இந்தச் செய்தியைச் சொல்லவே நான் உங்களிடம் வந்திருக்கிறேன். இந்திர ஏகாதசி விரதத்தைக் கடைப்பிடித்து உங்கள் தந்தைக்கு உதவுங்கள். நீங்கள் பெறும் புண்ணியத்தால் உங்கள் தந்தை சொர்க்கம் செல்வார்." மன்னன் இந்திரசேனன் கேட்டான், 'ஓ மஹாமுனிவரான நாரதரே! தயவுசெய்து என் மீது கருணை காட்டுங்கள்! இந்திர ஏகாதசியன்று எப்படி விரதம் அனுஷ்டிக்க வேண்டும்? என்று குறிப்பாகச் சொல்லுங்கள், மேலும் அது எந்த மாதத்தில், எந்த நாளில் நிகழ்கிறது என்பதையும் சொல்லுங்கள்!<br><br>

அதற்கு நாரத முனி, 'ஓ அரசே! இந்திர ஏகாதசியை அனுசரிக்கும் முழு செயல்முறையையும் நான் உங்களுக்கு விவரிக்கிறேன், தயவுசெய்து கேளுங்கள்!<br><br>

1. இந்த ஏகாதசி அஸ்வினி மாதத்தின் தேய்பிறை நாட்களில் நிகழ்கிறது.<br>

2. தசமி திதியில், ஏகாதசிக்கு முந்தைய நாள், அதிகாலையில் எழுந்து குளித்து, பிறகு முழு நம்பிக்கையுடன் பகவானுக்குச் சேவை செய்யுங்கள்.<br>

3. நண்பகலில், மீண்டும் ஓடும் நீரில் குளித்து, பின்னர் நம்பிக்கையுடனும் பக்தியுடனும் உங்கள் முன்னோர்களுக்கு  சிரார்த்தம் கொடுங்கள்.<br>

4. இந்த நாளில் ஒரு முறைக்கு மேல் சாப்பிடக் கூடாது மற்றும் இரவில் தரையில்தான் தூங்க வேண்டும்.<br>


5. "ஏகாதசியன்று காலையில் எழுந்ததும், வாய் மற்றும் பற்களை நன்கு சுத்தம் செய்து, பின்னர் பகவானிடம் ஆழ்ந்த பக்தியுடன் இந்த புனிதமான உறுதிமொழியை எடுத்துக் கொள்ளுங்கள்: 'இன்று நான் முழுமையாக விரதம் இருந்து அனைத்து வகையான புலன் இன்பத்தையும் கைவிடுவேன். ஓ தாமரை கண்களை உடைய பரம புருஷ பகவானே! குற்றமற்றவரே! தயவுசெய்து உமது தாமரை பாதங்களில் எனக்கு அடைக்கலம் கொடுங்கள்!"<br>

6. நண்பகலில், ஸ்ரீ ஷாலகிராம ஷீலாவின் புனித விக்கிரத்தின் முன்பு நின்று, அனைத்து விதிகள் மற்றும் ஒழுங்குமுறைகளைப் பின்பற்றி அவரை பூஜைசெய்து வணங்குங்கள்! பின்னர் யாக நெருப்பில் நெய்யை ஆஹூதியாக செலுத்தவும், உங்கள் முன்னோர்களுக்கு உதவும் வகையில் தர்ப்பணம் செய்யவும்.<br>

7. அடுத்து, தகுதியான பிராமணர்களுக்கு  தானியம் அல்லாத பிரசாதத்தினை அவர்களுக்கு உணவாக அளிக்கவும், மேலும் உங்கள் வசதிக்கு ஏற்ப அவர்களுக்கு சில தானங்களை வழங்கவும்.<br>

8. இப்போது நீங்கள் உங்கள் முன்னோர்களுக்கு வழங்கிய உணவுப் பிண்டங்களை எடுத்து, அதன் வாசனையை முகர்ந்து, பின்னர் ஒரு பசுவிற்கு வழங்குங்கள். அடுத்து, பகவான்  ரிஷிகேஷரை தூபம் மற்றும் மலர்களால் வணங்குங்கள்! இறுதியாக, பகவான் ஸ்ரீகேசவரின் அருகில் இரவு முழுவதும் விழித்திருக்கவும்!.<br>

9. மறுநாள் அதிகாலையில், துவாதசி திதியில், ஸ்ரீ ஹரியை மிகுந்த பக்தியுடன் வணங்கி, பிராமண பக்தர்களை உயர்தர உணவு விருந்துக்கு அழைக்கவும்.<br>

10. பின்னர் உங்கள் உறவினர்களுக்கு பிரசாதம் அளிக்கவும், இறுதியாக உங்கள் பிரசாதத்தை எடுத்துக் கொள்ள வேண்டும்.<br>


ஓ அரசே! இந்திர ஏகாதசியன்று இந்த வழிமுறையில் புலன்களைக் கட்டுப்படுத்தி விரதம் இருந்தீர்களானால், உங்கள் தந்தை பகவான் ஸ்ரீ விஷ்ணுவின் இருப்பிடத்திற்கு  ஏற்றம் பெறுவார். இவ்வாறு கூறிய தேவரிஷி நாரதர், மேலும் பலருக்கு பகவானின் அருட்கடாக்ஷத்தை நல்கும் பொருட்டு, உடனே அந்த இடத்தை விட்டு மறைந்தார்.<br><br>

மன்னர் இந்திரசேனர் தனது உறவினர்கள் மற்றும் சேவகர்களுடன் கூட்டாக இணைந்து மஹரிஷி நாரதரின் அறிவுரைப்படி, இந்திர ஏகாதசி விரதத்தை பக்குவமாக கடைபிடித்தார். துவாதசி திதியில் விரதத்தை அவர் முடித்தபோது, வானத்தில் இருந்து மலர்கள் பொழிந்தன. இந்த விரதத்தை கடைபிடித்ததனால் இந்திரசேன மகாராஜர் அடைந்த புண்ணியத்தின் பலனாக அவரின் தந்தை யமராஜரின் உலகத்திலிருந்து விடுவிக்கப்பட்டு முழு ஆன்மிக சரீரத்தை பெற்றார். உண்மையில், கருட வாகனத்தின் முதுகில் ஏறி பகவான் ஸ்ரீ ஹரியின் இருப்பிடத்தை நோக்கி செல்வதை  இந்திரசேனர் நேரில் கண்டார். பிரிதொரு  காலத்தில் இந்திரசேனரும்கூட அவர்தமது மகனுக்கு ராஜ்யத்தை ஒப்படைத்துவிட்டு ஆன்மீக உலகமான வைகுண்டத்திற்குச் சென்றார்.<br><br>

"ஓ யுதிஷ்டிரா! இவைகள்தான் அஸ்வினி மாதத்தின் தேய்பிறை  நாட்களில் நிகழும் இந்திர ஏகாதசியின் மகிமைகள்.<br><br>

இந்த வரலாற்றுச் சம்பவத்தைக் கேட்கும் அல்லது படிக்கும் எவரும் நிச்சயமாக இவ்வுலக வாழ்வை அனுபவிப்பதோடு, தனது கடந்த கால பாவங்களின் அனைத்து எதிர்வினைகளிலிருந்தும் விடுபட்டு, மரணத்தின் போது வைகுண்டம் திரும்புகிறார், பகவானோடு  அவர் நிரந்தரமாக வாழ்கிறார்."<br><br>

பிரம்ம-வைவர்த்த புராணத்திலிருந்து எடுத்துக் கூறப்பட்ட ஆஸ்வின-கிருஷ்ண பட்ச ஏகாதசி அல்லது இந்திர ஏகாதசியின் மகிமைகளின் விவரிப்பு இவ்வாறு நிறைவுபெறுகிறது.
</p>
<h3>15. பாசாங்குச ஏகாதசி
    (பிரம்மவைவர்த்த புராணத்திலிருந்து)     </h3>
<p class="nine text-justify">ஆஷ்வின மாதத்தில் (ஆங்கில மாதம்: செப்டம்பர்-அக்டோபர் மாதங்களில்) வளர்பிறையின் போது நிகழும் பாசாங்குச ஏகாதசியின் மகிமைகள் பிரம்மவைவர்த்த புராணத்தில் பகவான் கிருஷ்ணருக்கும் மகாராஜர் யுதிஷ்டிரருக்கும் இடையில் நடந்த உரையாடலில் விவரிக்கப்பட்டுள்ளது.<br><br>


    மகாராஜ் யுதிஷ்டிரர் வினவினார், “ஓ மதுசூதனா! ஆஷ்வின மாதத்தில் (செப்டம்பர்-அக்டோபர்) வளர்பிறையின் போது நிகழும் ஏகாதசியின் பெயர் என்ன? தயவுசெய்து இதை எனக்கு விளக்கவும் !”<br><br>
    
    
    அதற்கு பரமபுருஷ பகவான் ஸ்ரீ கிருஷ்ணர் பதிலளித்தார், “ஓ மன்னர்களில் சிறந்தவரே! இந்த ஏகாதசிக்கு பாசாங்குச ஏகாதசி என்று பெயர். எல்லா பாவங்களையும் அழிக்கும் இந்த ஏகாதசியின் மகிமையை இப்போது என்னிடமிருந்து கேட்பாயாக!  சிலர் இந்த ஏகாதசியை பாபாங்குச ஏகாதசி என்றும் அழைப்பர். இந்த ஏகாதசி திதியில் பகவான் பத்மநாபரை விசேஷமாக வழிபட வேண்டும். இந்த ஏகாதசி விரதத்தைக் கடைபிடிக்கும் ஒருவருக்கு சொர்க்க இன்ப விமோசனத்தையும் விரும்பிய பலனையும் வழங்குகிறது. விஷ்ணுவின் திருநாமங்களை உச்சரிப்பதன் மூலம் பூமியில் உள்ள அனைத்து புனித ஸ்தலங்களையும் தரிசித்த புண்ணியத்தை அடையலாம். மாயையால் மயங்கிய  பந்தப்பட்ட ஆத்மாவாகிய ஒருவர் பலவிதமான பாவச் செயல்களில் ஈடுபட்டாலும், வீழ்ச்சியடைந்த ஆன்மாக்களுக்கு விமோசனம் தருவதில் வல்லவரான பகவான் ஹரியின் தாமரை பாதங்களில் ஒருவர் தஞ்சம் அடைந்து வணங்கினால், அப்படிப்பட்டவர் நரகத்திற்குச் செல்ல வேண்டிய நிலை வராது.<br><br>
    
    
    சிவபெருமானை விமர்சிக்கும் வைணவர்கள் மற்றும் விஷ்ணுவை விமர்சிக்கும் சைவர்கள் என இருவரும் நரகம் செல்வார்கள் என்பதில் சந்தேகமில்லை. ஆயிரம் அஸ்வமேத  யாகங்கள் செய்வதாலோ அல்லது நூறு ராஜசூய யாகங்களைச் செய்வதாலோ அடையும் பலனை, இந்த ஏகாதசியைப் பின்பற்றி ஒருவருக்கு கிடைக்கும் புண்ணியத்தின் பதினாறில் ஒரு பங்கிற்குக்கூட சமமாக இருக்க முடியாது. இந்த ஏகாதசியை அனுசரித்து பெறும் புண்ணியத்திற்கு நிகரான புண்ணியம் இவ்வுலகில் இல்லை. எனவே பகவான் ஸ்ரீபத்மநாபருக்கு மிகவும் பிடித்தமான இந்த ஏகாதசி தினத்தைப் போன்று புனிதமான நாள் வேறெதுவும் இல்லை.<br><br>
    
    
    அரசே! ஒருவன் ஏகாதசியைக் கடைப்பிடிக்கத் தவறியவுடன் அவனுடைய உடலில் பாவங்கள் தங்கத் தொடங்கும். இந்த ஏகாதசியை கடைபிடிப்பவருக்கு சொர்க்க இன்பம், மோக்ஷம், நோய்வாய்ப்பட்ட நிலையிலிருந்து விடுதலை, அழகான வாழ்க்கைத் துணை, செல்வம் மற்றும் உணவு தானியங்கள் ஆகியவற்றை வழங்குகிறது. பூமியைப் பராமரிப்பவரே! இந்த ஏகாதசியை அனுசரித்து, அந்த திதியின் இரவில் கண் விழித்திருந்தால், விஷ்ணுவின் இருப்பிடத்திற்கு எளிதில் சென்றுவிட முடியும்.<br><br>
    
    
    கிருஷ்ணர் தொடர்ந்து கூறலானார், “ஓ மன்னர்களில் சிறந்தவரே! இந்த ஏகாதசியை அனுசரிப்பதன் மூலம் ஒருவர் தனது தாயின் குடும்பத்திலிருந்து பத்து தலைமுறைகளையும், தந்தையின் குடும்பத்திலிருந்து பத்து தலைமுறைகளையும், அவரது மனைவி குடும்பத்திலிருந்து பத்து தலைமுறைகளையும் மோக்ஷம் பெற வைக்கிறார். ஒருவர் தனது குழந்தைப் பருவத்திலோ அல்லது இளமைப் பருவத்திலோ அல்லது முதுமையிலோ இந்த ஏகாதசியைக் கடைப்பிடித்தால், அவர் பொருள் சார்ந்த வாழ்வின் துயரங்களை அனுபவிப்பதில்லை. இந்த பாசாங்குச ஏகாதசியை கண்டிப்பாக கடைபிடிக்கும் ஒருவரது பாவ வினைகள் அனைத்தும் அழிந்து, அவரது வாழ்நாளின் முடிவில் அவர் விஷ்ணுவின் இருப்பிடத்திற்கு திரும்புகிறார். ஒருவன் தங்கம், எள், நிலம், பசு, உணவு தானியங்கள், தண்ணீர், குடை அல்லது செருப்பு போன்றவற்றை பக்தர்களுக்கு தானமாக கொடுத்தால், அப்படிப்பட்டவன் எமதர்மரின் இருப்பிடத்திற்குச் செல்ல வேண்டியதில்லை. எவனொருவன் புண்ணிய காரியங்களில் ஈடுபடாமல் தன் வாழ்நாளைக் கழிக்கிறானோ அவன் சுவாசித்தாலும் இறந்த மனிதனைப் போன்றவன். அவரது சுவாசம் கொல்லனின் துருத்திக்கு ஒப்பிடப்படுகிறது.<br><br>
    
    
    ஓ அரசர்களில் சிறந்தவனே! பிறர் நலனுக்காக கிணறு, ஏரிகள் தோண்டுபவர், நிலம், வீடுகளை தானமாக வழங்குபவர், யாகம் செய்தல் போன்ற புண்ணியங்களைச் செய்பவர் யமராஜரின் தண்டனைக்கு ஆளாகமாட்டார். கடவுளிடம் கொள்ளும் பயத்தின் விளைவாக மட்டுமே மக்கள் நீண்ட ஆயுளுடன் வாழ்கிறார்கள், செல்வந்தர்களாகி, உயர்தர குடும்பங்களில் பிறந்து நோயற்றவர்களாக மாறுகிறார்கள். இவ்வாறு ப்ரஹ்ம வைவர்த்த புராணத்திலிருந்து பாசாங்குச ஏகாதசியின் மஹிமைகள்  நிறைவடைகிறது.<br><br>
    
    
         (பொதுவாக, ஏகாதசியை அனுசரிப்பதன் மூலம் ஒருவர்  நேரடியான பலனாக  கிருஷ்ண பக்தியை அடைகிறார். மறைமுகமான உப பலனாக தற்காலிக பொருட்களும்  பலன்களாக  அடையப்படுகின்றன.)
    </p>

<h3>16. ரமா ஏகாதசி     </h3>
<p class="ten text-justify">யுதிஷ்டிர மஹாராஜ் கேட்டார், "ஓ ஜனார்தனா! அனைத்து உயிரினங்களின் பாதுகாவலரே! கார்த்திகை மாதத்தின் (அக்டோபர் - நவம்பர்) தேய்பிறை நாட்களில் (கிருஷ்ண பக்ஷத்தில்) வரும் ஏகாதசியின் பெயர் என்ன? அதனைப் பற்றிய புனிதமான அறிவை எனக்கு வழங்குங்கள்!.<br><br>


    அப்போது பரம புருஷ பகவானாகிய ஸ்ரீ கிருஷ்ணர் பின்வருமாறு பதில் கூறினார், "ஓ அரசர்களில் சிங்கம் போன்றவரே! நான் சொல்வதை கவனமாகக் கேளுங்கள்! கார்த்திகை மாதத்தின் தேய்பிறையில் வரும் ஏகாதசிக்கு ரமா ஏகாதசி என்று பெயர். அது மிகவும் மங்களகரமானது. ஒரே நேரத்தில் மிகப்பெரிய பாவங்களை அழித்து, ஆன்மீக வசிப்பிடத்திற்கான பாதையை ஒருவருக்கு வழங்குகிறது. அதன் வரலாற்றையும் பெருமைகளையும் நான் இப்போது உங்களுக்குக் கூறுகிறேன்."<br><br>
    
    
    ஒரு காலத்தில் முச்சகுந்தன் என்ற புகழ்பெற்ற அரசர் ஒருவர் வாழ்ந்து வந்தார். அவர் தேவலோகத்தின் அதிபதிகளாகிய இந்திரன், யமராஜர், வருணன் மற்றும் அரக்கன் ராவணனின் சகோதரரும் ராமரின் மீது பக்தியும் நிறைந்த விபீஷணர் ஆகியோருடன் நட்பு கொண்டிருந்தார். முச்சகுந்தன் எப்பொழுதும் உண்மையையே பேசினார், எனக்கு எப்பொழுதும் பக்தி சேவை செய்து வந்தார். அவர் தர்ம கொள்கைகளின்படி ஆட்சி செய்ததால், அவரது ராஜ்யத்தில் எந்த பிரச்சனைகளும் இல்லை.<br><br>
    
    
    சந்திரபாகா என்ற ஒரு புனித நதியின் பெயரையே முச்சகுந்தர் தன் மகளுக்கு பெயராக வைத்தார். பிறகு அவளை சந்திரசேனனின் மகனான ஷோபனனுக்கு திருமணம் செய்து வைத்தார். ஒரு நாள், ஷோபனன் தனது மாமனாரின் அரண்மனைக்கு மங்களகரமான ஏகாதசி நாளில் சென்றிருந்தார். இந்த வருகை ஷோபனனின் மனைவி சந்திரபாகாவை மிகவும் கவலையடையச் செய்தது. ஏனெனில் அவரது கணவர் உடல்ரீதியாக மிகவும் பலவீனமாக இருந்ததால் ஒரு நாள் முழுவதுமாக உண்ணாமல் விரதம் இருக்கும் தவத்தை அவரால் தாங்கிக் கொள்ள முடியாது என்பதை அவள் அறிந்திருந்தாள். அவள் அவனிடம் கூறினாள், `என் தந்தை ஏகாதசியைப் பின்பற்றுவதில் மிகவும் கண்டிப்பானவர். ஏகாதசிக்கு முந்தைய நாளான தசமி அன்று,  ஒரு பெரிய மணியை அடித்து, "ஸ்ரீ ஹரியின் புனித நாளான ஏகாதசியன்று யாரும் சாப்பிட வேண்டாம்!” என்று அறிவிப்பார்.
    
    
    அப்போது முரசு வாசிக்கும் சத்தத்தைக் கேட்ட ஷோபனன், தன் மனைவியிடம் இவ்வாறு கூறினார், `ஓ அழகியே! நான் இப்போது என்ன செய்வது? என் உயிரையும் காப்பாற்றிக் கொள்ள வேண்டும். அதேவேளையில், உன் தந்தையின் கண்டிப்பான விரதத்திற்கும் கீழ்ப்படியவும் வேண்டும். அதே சமயம் எங்கள் விருந்தினர்களையும் திருப்திப்படுத்த வேண்டும்! இதை எப்படி கையாள்வது என்று தயவுசெய்து கூறு!<br><br>
    
    
    "அதற்கு சந்திரபாகா கூறினாள்!, "என் அன்பான கணவரே! நான் என்ன சொல்வது?  ஸ்ரீ ஹரியின் புனித நாளான ஏகாதசி அன்று, என் தந்தையின் வீட்டில் உள்ள  அனைவரும், சொல்லப்போனால், மனிதர்கள், யானைகள் மற்றும் குதிரைகள் கூட, ஏகாதசியன்று சாப்பிடுவதில்லை. உண்மையில், எந்த விலங்குகளுக்கும் தானியங்கள், இலைகள், வைக்கோல் அல்லது தண்ணீர் கூட வழங்கப்படுவதில்லை. அப்படி இருக்கும்போது எப்படி தாங்கள் விரதம் இல்லாமல் தப்பிக்க முடியும்? என் அன்புக் கணவரே, நீங்கள் ஏதாவது சாப்பிட வேண்டும் என்றால், உடனே இங்கிருந்து புறப்படுங்கள். இனி உறுதியான நம்பிக்கையுடன் நீங்கள் என்ன செய்ய வேண்டும் என்று தாங்களே முடிவு செய்யுங்கள். <br><br>
    
    
    "அப்போது இளவரசர் ஷோபனன், "புனித ஏகாதசி நாளில் விரதம் இருக்க முடிவு செய்துள்ளேன். என் விதி எதுவாக இருந்தாலும் அது நிச்சயம் அவ்வாறே நடைபெறும்". என்று கூறினான். இவ்வாறு முடிவு செய்த ஷோபனன் இந்த ஏகாதசியன்று விரதம் இருக்க முயன்றார். ஆனால் அவர் அதிக பசி மற்றும் தாகத்தால் தாங்க முடியாத தொந்தரவுக்கு ஆளானார். இறுதியில் சூரியன் மேற்கில் அஸ்தமித்தது, மங்கள இரவில் வருகை புரிந்த வைணவர்கள் அனைவரையும் மிகவும் மகிழ்ச்சியடையச் செய்தது. ஓ யுதிஷ்டிரா! பக்தர்கள் அனைவரும் என்னை (ஸ்ரீ ஹரியை) வழிபட்டு இரவு முழுவதும் விழித்திருந்து மகிழ்ந்தனர். ஆனால் அந்த இரவு இளவரசர் ஷோபனருக்கு முற்றிலும் தாங்க முடியாததாக மாறியது.<br><br>
    
    
    உண்மையில், துவாதசி அன்று சூரியன் உதித்தபோது, ​​அந்த இளவரசர் ஷோபனன் இறந்துபோயிருந்தார். இதனால் அனைவரும் அதிர்ச்சியும் துக்கமும் அடைந்தனர். இந்த நிலையைக் கண்ட முச்சகுந்த மஹாராஜர் மிகவும் வருத்தமடைந்து பின்னர்  தனது மருமகனின் இறுதிச் சடங்கைக் கவனித்தார். தீ மூட்டுவதற்காக பெரிய விறகுக் குவியலை  ஒன்றுசேர்க்கும்படி கட்டளையிட்டார். “அப்போது சந்திரபாகா தன் கணவன் இல்லாமல் என்னால் வாழமுடியாது” என்று கூறி அந்தத் தீயில் தானும் விழ முயன்றாள். ஆனால் மன்னர் முசுகுந்தர் தனது மகளை அவள் கணவருடன் இறுதிச் சடங்கின் தீயில்  சேர வேண்டாம் என்று அறிவுறுத்தினார்.<br><br>
    
    இவ்வாறு, சந்திரபாகா, தனது இறந்த கணவருக்கு மரியாதை செய்வதற்கான அனைத்து சுத்திகரிப்பு செயல்முறைகள் மற்றும் நடைமுறைகளைச் செய்தபின், தனது தந்தையின் வீட்டிலேயே தொடர்ந்து வசித்து வந்தாள்.<br><br>
     
    பகவான் ஸ்ரீ கிருஷ்ணர் தொடர்ந்து கூறினார், "ஓ மன்னர்களில் சிறந்தவரே! ஓ யுதிஷ்டிரா! ரமா ஏகாதசியைக் கடைப்பிடித்ததால் ஷோபனன் இறந்தாலும், அவர் பெற்ற புண்ணியத்தால், அவன் இறந்த பிறகு, மந்தாராச்சல மலையின் உச்சியில் உயர்ந்த ராஜ்யத்தின் ஆட்சியாளராக மாற முடிந்தது.<br><br>
    
    
    இந்த ராஜ்யம் தேவர்களின் நகரம் போல இருந்தது; மிகவும் பளபளப்பானதாகவும், அதன் கட்டிடங்களின் சுவர்களில் எண்ணற்ற நகைகள் பதிக்கப்பட்டு அமைக்கப்பட்டிருந்தன. அவைகள் தொடர்ந்து மின்னிக்கொண்டிருந்தன. தூண்கள் மாணிக்கங்களால் அமைக்கப்பட்டிருந்தன, வைரங்கள் பதிக்கப்பட்ட தங்கங்கள் எங்கும் பிரகாசித்துகொண்டிருந்தன. மன்னர் ஷோபனன் ஒரு தூய வெண்ணிற விதானத்தின் கீழே சிம்மாசனத்தில் அமர்ந்திருந்தபோது, சேவகர்கள் அவருக்கு சாமரம் வீசிக்கொண்டிருந்தனர்.<br><br>
    
    
    அவரது தலையில் ஒரு அற்புதமான கிரீடம் அலங்கரித்துக் கொண்டிருந்தது. அழகான காதணிகள் அவரது காதுகளை அலங்கரிக்கின்றன, ஒரு கழுத்தணி அவரது தொண்டையை அலங்கரித்தது, மேலும் நகைகள் மற்றும் வளையல்கள் அவரது கைகளைச் சுற்றி அலங்கரித்து கொண்டிருந்தன. அவருக்கு கந்தர்வர்கள் (தேவலோக பாடகர்களில் சிறந்தவர்கள்) மற்றும் அப்சரஸ்கள் (வான நடனக் கலைஞர்கள்) தங்கள் திறமைகளை வெளிப்படுத்தி சேவை செய்தனர். உண்மையில், அவரைக் காணும்போது மற்றொரு   இந்திரனைப் போல காட்சியளித்தார்.<br><br>
    
    
    "ஒரு நாள், முச்சகுந்த மஹாராஜரின் ராஜ்ஜியத்தில் வாழ்ந்த சோமசர்மா என்ற பிராமணர், பல்வேறு புனிதத் தலங்களுக்குச் யாத்திரை சென்று கொண்டிருந்தபோது, ​​ஷோபனனின் ராஜ்ஜியத்திற்குள் தற்செயலாகச் சென்றார். அப்போது அந்த பிராமணர், தனது முழு மகிமையும் பொருந்திய பிரகாசத்துடன் இருக்கும்  ஷோபனனைக்  கண்டார். அவர் தனது அரசர் முச்சகுந்த மன்னரின் மருமகனாக இருக்கலாம் என்று யூகித்தார். <br><br>
    
    
    அந்த பிராமணர் வருவதைக் கண்ட ஷோபனன், உடனே தன் இருக்கையிலிருந்து எழுந்து அவரை வரவேற்றார். ஷோபனன்  மரியாதையுடன் வணக்கம் செலுத்திய பிறகு, அந்த பிராமணரிடம் அவர் நலம் பற்றியும், அவரது மாமனார், மாமியார், அவரது மனைவி மற்றும் நகரவாசிகள் என அனைவரின் நலன் பற்றியும் கேட்டறிந்தார். "அப்போது சோமசர்மர், "ஓ அரசே! உங்கள் மாமனாரின் ராஜ்யத்தில் வசிப்பவர்கள் மற்றும் குடிமக்கள் என அனைவரும் நலமாக இருக்கிறார்கள், சந்திரபாகாவும் உங்கள் குடும்ப உறுப்பினர்களும் நன்றாக இருக்கிறார்கள். ராஜ்யம் முழுவதும் அமைதியும் செழிப்பும் நிரம்ப ஆட்சி நடக்கின்றது.<br><br>
    
    
    ஆனால் ஒரு விஷயம் தங்களிடம் நான் கேட்கவேண்டும், உங்களை இங்கு கண்டு நான் மிகவும் வியப்படைகிறேன்! தயவுசெய்து உங்களைப் பற்றி சொல்லுங்கள். இவ்வளவு அழகான நகரத்தை யாரும் பார்த்திருக்க மாட்டார்கள்! நீங்கள் இதை எப்படிப் பெற்றீர்கள் என்று தயவுசெய்து சொல்லுங்கள்.<br><br>
    
    
    "அப்போது மன்னர் ஷோபனன்  தனது கதையைச் சொல்லத் தொடங்கினான். “நான் ரமா ஏகாதசியைக் பின்பற்றியதால், இந்த அற்புதமான நகரம் எனக்கு ஆட்சி செய்ய வழங்கப்பட்டது. ஆனால் இது தற்காலிகமானது. இந்தக் குறையை சரிசெய்ய ஏதாவது செய்யுமாறு கேட்டுக்கொள்கிறேன். தாங்களே பாருங்கள் இது இந்த ஜடவுலகின் ஒரு நிலையற்ற நகரம் மட்டுமே. நான் எப்படி அதன் அழகுகளையும் பெருமைகளையும் நிரந்தரமாக்குவது? என்பதை தாங்கள் உபதேசித்து எனக்கு வெளிப்படுத்துங்கள்.<br><br>
    
    
    "அப்போது பிராமணர், "இந்த ராஜ்யம் ஏன் நிலையற்றது? அது எப்படி நிலையானதாக மாறும்? தயவுசெய்து இதை எனக்கு முழுமையாக விளக்கவும், நான் உங்களுக்கு உதவ முயற்சிக்கிறேன்." என்று கூறினார்.<br><br>
    
    
    அதற்கு ஷோபனன், "நான் நம்பிக்கை இல்லாமல் ரமா  ஏகாதசியன்று விரதம் இருந்ததால், இந்த ராஜ்ஜியம் நிரந்தரமற்றதாக இருக்கிறது. இது எப்படி நிரந்தரமானதாக மாறும் என்பதை இப்போது கூறுங்கள். முச்சுகுந்த மன்னரின் அழகான மகளான சந்திரபாகாவிடம் திரும்பி சென்று, நீங்கள் கண்டதையும் இந்த இடத்தைப் பற்றியும் என்னைப் பற்றியும் தங்களுக்கு புரிந்ததை  அவளிடம் எடுத்துச் சொல்லுங்கள். தூய்மையான உள்ளம் கொண்ட பிராமணராகிய தாங்கள்  அவளிடம் இதைச் சொன்னால், நிச்சயமாக என்னுடைய இந்த நகரம் விரைவில் நிரந்தரமாகிவிடும்” என்று கூறினார்.<br><br>
    
    
    இவ்வாறு நடந்ததை கண்ட பிராமணர் தனது நகரத்திற்குத் திரும்பி சந்திரபாகாவிடம் நடந்த அனைத்து சம்பவத்தையும் எடுத்துக்  கூறினார். அவள் தனது கணவரின் இந்தச் செய்தியைக் கேட்டு ஆச்சரியமும் மகிழ்ச்சியும் அடைந்தாள். அவள், "ஓ பிராமணரே! இது தாங்கள் கண்டது கனவா அல்லது உண்மையில் இது ஒரு நிஜமான விஷயமா?' என்று வினவினாள்.<br><br>
    
    
    அதற்கு சோமசர்மா பிராமணர் பதிலளித்தார், "ஓ இளவரசி! தேவலோக விளையாட்டு மைதானங்களின் சாம்ராஜ்யத்தைப் போன்ற அற்புதமான ராஜ்யத்தில் உங்கள் மறைந்த கணவரை நேருக்கு நேராக நான்  பார்த்தேன்.<br><br>
    
    
    ஆனால், தங்களின் மறைந்த கணவரான அவர், தனது ராஜ்ஜியம் நிலையற்றது என்றும், எந்த நேரத்திலும் காற்றில் பறக்கும் தூசிபோல மறைந்துவிடும் என்றும் கூறி அந்த விஷயத்தை தங்களிடம் தெரிவிக்குமாறும் அவர் என்னிடம் கேட்டுக்கொண்டார். எனவே, அதை நிரந்தரமாக்க தாங்கள் ஒரு வழியைக் கண்டுபிடிப்பீர்கள் என்றும் அவர் நம்பிக்கொண்டிருக்கிறார்.<br><br>
    
    
    "பின்னர் சந்திரபாகா கூறினாள், "ஓ பிரம்ம ரிஷியே! தயவுசெய்து என் கணவர் வசிக்கும் இடத்திற்கு உடனடியாக என்னை அழைத்துச் செல்லுங்கள், அவரை மீண்டும் பார்க்க நான் மிகவும் விரும்புகிறேன்! நிச்சயமாக நான் என் வாழ்நாள் முழுவதும் ஒவ்வொரு ஏகாதசி விரதத்தால் பெற்ற புண்ணியத்தால் அவரது ராஜ்யத்தை நிரந்தரமாக்குவேன். தயவுசெய்து எங்களை உடனடியாக மீண்டும் இணைக்கவும். பிரிந்தவர்களை மீண்டும் இணைப்பவர் மிகப் பெரிய புண்ணியத்தைப் பெறுவார் என்று கூறப்படுகிறது.<br><br>
    
    
    "பணிவான பிராமணரான சோமசர்மர் பின்னர் சந்திரபாகாவை ஷோபனரின் ஒளிமயமான சாம்ராஜ்யத்திற்கு அழைத்துச் சென்றார். இருப்பினும், அவர்கள் அதை அடைவதற்கு முன்பு, வாமதேவரின் புனித ஆசிரமத்தில் உள்ள மந்தராசல மலையின் அடிவாரத்தில் நின்றனர். அவர்களின் கதையைக் கேட்ட வாமதேவர் வேதங்களிலிருந்து துதிகளைப் பாடி அவரது சாமான்ய அர்க்கியத்திலிருந்து புனித நீரை சந்திரபாகாவின் மீது தெளித்தார்.<br><br>
    
    
    அந்தப் சிறந்த முனிவர் செய்த சடங்கு முறையின் பலத்தால், இதற்கு முன் பல ஏகாதசிகள் விரதம் இருந்து அவள் பெற்ற புண்ணியத்தால் அவள் உடலைப் தெய்வீகமானதாக்கியது.  பரவசம் கலந்த ஆச்சரியத்தில் அவள் கண்கள் ஜொலிக்க, சந்திரபாகா தன் பயணத்தைத் தொடர்ந்தாள்.<br><br>
    
    
    "மந்தாராச்சல மலையில் தன் மனைவி தன்னை நெருங்கி வருவதை ஷோபனன் பார்த்ததும், அவன் ஆச்சர்யத்தில் மூழ்கி, மிகுந்த மகிழ்ச்சியுடனும் குதூகலத்துடனும் அவளை அழைத்தான்.<br><br>
    
    
    அவள் வந்தபின், அவன் அவளைத் தன் இடது பக்கத்தில் அமரவைத்தான். அப்போது சந்திரபாகா தன் கணவனிடம் கூறினாள், “ஓ அன்புள்ள பதிகுருவே! நான் உங்களுக்குப் பெரிதும் பயன் தரக்கூடிய ஒன்றை சொல்கிறேன்,  கேளுங்கள்! எனது எட்டு வயதிலிருந்தே ஒவ்வொரு ஏகாதசியிலும் தவறாமல் முழு நம்பிக்கையுடன் விரதம் இருந்து வருகிறேன். நான் சேர்த்த புண்ணியத்தையெல்லாம் உங்களுக்கு மாற்றிக் கொடுத்தால், தங்கள் ராஜ்ஜியம் நிச்சயம் நிரந்தரமாகிவிடும், அதன் செழிப்பு பிரளயகாலம் வரும் வரை வளர்ந்துகொண்டே இருக்கும்!' என்றாள்.<br><br>
    
    
    பகவான் ஸ்ரீ கிருஷ்ணர் தொடர்ந்து யுதிஷ்டிரரை நோக்கி பின்வருமாறு கூறினார், "ஓ யுதிஷ்டிரா! இவ்வாறாக மிகச்சிறந்த ஆபரணங்களால் அலங்கரிக்கப்பட்டு, உன்னதமான தெய்வீக உடலைக் பெற்ற சந்திரபாகா, இறுதிவரை தனது கணவருடன் அமைதியையும் மகிழ்ச்சியையும் அனுபவித்தாள்.<br><br>
    
    
    ரமா ஏகாதசியின் சக்தியினால், எவ்வாறு தெய்வீகமான காமதேனு பசுவினால் நினைத்ததையெல்லாம்  அடையப்படுவதைப்  போல, ஷோபனன் தனது விருப்பங்கள் அனைத்தையும் நிறைவேற்றிக் கொள்ளும்படியான மற்றும்  என்றும் நிலைத்திருக்கக் கூடிய தனது ராஜ்ஜியத்தை மந்தாராசல மலையின் உச்சியில் பெற்றான்.<br><br>
    
    
    “ஓ அரசர்களில் உன்னதமானவரே! கார்த்திகை மாதத்தின் தேய்பிறை நாட்களில் வரும் ரமா ஏகாதசியின் மகிமைகளை நான் உங்களுக்கு இவ்வாறு கூறியிருக்கிறேன் .<br><br>
    
    
    "ஒவ்வொரு மாதமும் வளர்பிறை  மற்றும் தேய்பிறை   நாட்களில் ஏற்படும் புனித ஏகாதசியைக் கடைப்பிடிக்கும் எவரும் சந்தேகத்திற்கு இடமின்றி ஒரு பிராமணனைக் கொன்ற பாவம் உட்பட அனைத்து பாவ வினைகளிலிருந்தும்  விடுபடுகின்றனர். ஒரு மாதத்தின் வளர்பிறை  மற்றும் தேய்பிறை   நாட்களில் ஏற்படும் ஏகாதசிகளை ஒருவர் வேறுபடுத்திப்  பார்க்கக்கூடாது.<br><br>
    
    
    எவ்வாறு கறுப்புப் பசுக்களும், வெள்ளை நிறப் பசுக்களும் சமமான தரமான பால் தருவதை நாம் பார்க்கின்றோமோ, அதேபோல, இரண்டு ஏகாதசிகளும் இந்த உலகில் வாழும்போதும் இன்பத்தை வழங்க முடியும்.  மேலும் மோசமான பாவியையும் வீழ்ந்த ஆத்மாக்களையும் கூட இவ்வாழ்க்கைக்குப் பிறகு மோட்சம் பெற செய்யக்கூடியது. எனவே, தேய்பிறை நாட்களில் ஏற்படும் ஏகாதசிகளும் (கிருஷ்ண பக்ஷம்) மற்றும் வளர்பிறை நாட்களில் ஏற்படும் ஏகாதசிகளும் (சுக்ல அல்லது கௌர பக்ஷம்) ஒரே உயர்ந்த தகுதியை வழங்குகின்றன மற்றும் இறுதியில் பிறப்பு மற்றும் இறப்பு என்ற சுழற்சியிலிருந்து ஒருவரை விடுவிக்கின்றன.<br><br>
    
    
    ரமா ஏகாதசியின் புனித நாளின் மகிமைகளின் இந்த உரையை கேட்கும் எவரும், அனைத்து வகையான பாவங்களிலிருந்தும் விடுபட்டு, மகாவிஷ்ணுவின் உன்னதமான இருப்பிடத்தை அடைகிறார்.
    </p>

   
<h3>17. உத்தான  ஏகாதசி   </h3>
<p class="ten text-justify"> இந்த ஏகாதசிக்கு நான்கு வெவ்வேறு பெயர்கள் உள்ளன: அவைகள் ஹரிபோதினி - பிரபோதினி - தேவோத்தானி - உத்தான ஏகாதசி என்பதாகும்.<br><br>

    மற்றும் இது கார்த்திகை மாதத்தில் இரண்டாவது ஏகாதசி (கார்த்திகை  சுக்ல பட்சம் அதாவது  வளர்பிறை பதினைந்து நாட்கள்) ஆகும்.<br><br>
    
    பிரம்மதேவர் நாரத முனியிடம் கூறினார், "ஓ அன்பு மகனே! ஓ முனிவர்களில் சிறந்தவனே! பரம புருஷ பகவானிடம் சரணடையும் ஞானிகளுக்கு எல்லாவிதமான பாவங்களையும் நீக்கி, பெரும் புண்ணியத்தையும், இறுதியில் முக்தியையும் அளிக்கும் ஹரிபோதினி ஏகாதசியின் மகிமையை உனக்குச் சொல்கிறேன்”<br><br>
    
    “ஓ பிராமணர்களில் சிறந்தவனே! கங்கையில் நீராடினால் கிடைக்கும் புண்ணியங்கள் அனைத்தும் ஹரிபோதினி ஏகாதசி வராத வரையில் மட்டுமே விசேஷமானது.  கார்த்திகை மாத வளர்பிறையில் ஏற்படும் இந்த ஏகாதசியானது, கடலிலோ, புனித யாத்திரை செய்யும் இடத்திலோ அல்லது ஏரியிலோ குளிப்பதை விட மிகவும் புனிதமானது. இந்த புனித ஏகாதசி ஆயிரம் அஸ்வமேத யாகங்கள் மற்றும் நூறு ராஜசூய யாகங்களை செய்வதை விட பாவத்தை நீக்கும் விஷயத்தில் சக்தி வாய்ந்தது."<br><br>
    
    நாரதமுனி வினவினார், "ஓ தந்தையே! தயவு செய்து ஏகாதசியன்று முழு விரதம் இருப்பது, இரவு உணவு அல்லது மதியத்தில் ஒரு முறை அனுகல்ப பிரசாதம் உண்ணுதல் ஆகியவற்றின் சிறப்புகளை விவரிக்கவும்."<br><br>
    
    அதற்கு பிரம்மதேவர் பதிலளித்தார், "ஒருவன் ஏகாதசியன்று மதியம் வரை விரதம் இருந்து அனுகல்ப பிரசாதம்  ஒருமுறை மட்டும் சாப்பிட்டால், அவனுடைய ஒரு முந்தைய பிறவியின் பாவங்கள் நீங்கும், இரவு வரை விரதம் இருந்து அனுகல்ப பிரசாதம் சாப்பிட்டால், அவனுடைய முந்தைய இரண்டு பிறவிகளில் செய்த பாவங்கள் விலகும், முழு விரதம் இருந்தால், அவன் அவனுடைய முந்தைய ஏழு பிறவிகளில் செய்த பாவங்கள் அனைத்தும்  அழிக்கப்படுகின்றன.<br><br>
    
    (குறிப்பு:- அனுகல்ப பிரசாதம் என்பது தானியங்கள் அல்லது கொட்டைகள் இல்லாமல் சமைக்கப்படும் உணவு. அதனை பகவானுக்கு அர்ப்பணித்து பசிதாங்க முடியாதவர்கள் உண்பது )
    
    “ஓ மகனே! மூவுலகிலும் அரிதாக மட்டுமே அடையக்கூடிய விஷயங்கள் கூட ஹரிபோதினி ஏகாதசியைக் கண்டிப்பாகக் கடைப்பிடிப்பவருக்கு கிடைக்கப்பெறும். சுமேரு மலைக்கு இணையான பாவங்களைக் கொண்ட ஒருவர், பாபஹரிணி ஏகாதசியில் (ஹரிபோதினி ஏகாதசியின் மற்றொரு பெயர்) விரதம் இருந்தால், அவை அனைத்தும் ஒன்றுமில்லாமல் குறைந்துவிடும்.<br><br>
    
    ஒரு சிறிய நெருப்பை மூட்டினால் பஞ்சு எரிந்து சாம்பலாவது போல, ஏகாதசி இரவு முழுவதும் விரதம் இருப்பது மட்டுமல்லாமல், கண் விழித்திருந்தால், ஆயிரத்திற்கும் மேற்பட்ட பிறவிகளில் அவர் செய்த பாவங்கள் எரிந்து சாம்பலாகின்றன.<br><br>
    
    ஓ நாரதா! இந்த விரதத்தை கண்டிப்பாக கடைபிடிப்பவன் நான் சொன்ன பலனை அடைகிறான். இந்த நாளில் விதிகள் மற்றும் ஒழுங்குமுறைகளைப் பின்பற்றி, ஒரு சிறிய அளவு புனிதமான செயல்களைச் செய்தாலும், சுமேரு மலைக்கு அளவான புண்ணியத்தைப் பெறுவார். இருப்பினும், வேதத்தில் கொடுக்கப்பட்டுள்ள விதிகள் மற்றும் ஒழுங்குமுறைகளைப் பின்பற்றாத நபர், சுமேரு மலைக்கு சமமான புண்ணிய செயல்களைச் செய்தாலும், அவர் ஒரு சிறிய அளவு புண்ணியத்தை கூட பெற மாட்டார்.<br><br>
    
    ஒரு நாளைக்கு மூன்று முறை காயத்ரி மந்திரத்தை ஜபிக்காதவன், விரத நாட்களை அலட்சியம் செய்பவன், கடவுளை நம்பாதவன், வேத சாஸ்திரங்களை விமர்சிப்பவன், வேதங்களின் கட்டளைகளைப் பின்பற்றுவது அழிவையே தரும் என்று நினைப்பவன், மற்றவரின் மனைவியை அனுபவிப்பவன், முற்றிலும் முட்டாள் மற்றும் பொல்லாதவன், தனக்கு செய்த எந்த சேவையையும் பாராட்டாதவன், அல்லது மற்றவர்களை ஏமாற்றுபவன், அப்படிப்பட்ட பாவமுள்ள ஒருவன் எந்த புண்ணிய செயலையும் திறம்பட செய்ய முடியாது.<br><br>
    
    அவன் பிராமணனாக இருந்தாலும் சரி, சூத்திரனாக இருந்தாலும் சரி, பிறருடைய மனைவியை, குறிப்பாக இரண்டுமுறை பிறப்பு எய்தியவர்கள் என்று கருதப்படும் பிராமணரின் மனைவியை அனுபவிக்க முயல்பவர், நாயை உண்ணும் சண்டாளனுக்கு  சமமாக கருதப்படுவான் என்று கூறப்படுகிறது.<br><br>
    
    "ஓ முனிவர்களில் சிறந்தவரே! எந்த ஒரு பிராமணன் ஒரு விதவையையோ அல்லது ஒரு பிராமணப் பெண் வேறொரு ஆணுடன் உடலுறவு கொள்வாரோ, அவர் தனக்கும் தன் குடும்பத்திற்கும் அழிவைக் கொண்டு வருகிறார்.<br><br>
    
    தவறான உடலுறவை அனுபவிக்கும் எந்த பிராமணனுக்கும் அடுத்த ஜென்மத்தில் குழந்தை பிறக்காது. மேலும் அவர் சம்பாதித்த எந்த ஒரு கடந்த கால புண்ணியமும் அவர்களுக்கு கைகொடுக்காது.<br><br>
    
    உண்மையில், இரண்டுமுறை பிறப்பு எய்தியவர்கள் என்று கருதப்படும் பிராமணர்கள், ஆன்மீக குருவிடம் ஏதேனும் ஆணவத்தைக் காட்டினால், அவர் தனது ஆன்மீக முன்னேற்றத்தையும், செல்வத்தையும் மற்றும் குழந்தைகளையும் உடனடியாக இழக்கிறார். இந்த மூன்று வகையான மனிதர்கள் தாங்கள் பெற்ற தகுதிகளை அழிக்கிறார்கள்.<br><br>
    
    ஒழுக்கக்கேடான குணம் கொண்டவன், நாயை உண்பவரின் மனைவியுடன் உடலுறவு கொள்பவன், முரடர்களின் உறவைப் போற்றுபவன், பாவிகளுடன் பழகுபவர்கள் மற்றும் ஆன்மீக நோக்கமின்றி அவர்களின் வீடுகளுக்குச் செல்பவர்கள் ஆகியோர் நேரடியாக மரணத்தின் அதிபதியான யமராஜரின் இருப்பிடத்திற்குச் செல்வார்கள். அத்தகைய வீட்டில் யாராவது சாப்பிட்டால், அவரது புகழ், ஆயுள், குழந்தைகள், மகிழ்ச்சி மற்றும் அவர் வாங்கிய புண்ணியமும் அழிக்கப்படுகிறது.
    <br><br>
    "ஒரு சாதுவை அல்லது பக்தரை இழிவுபடுத்தும் எந்த ஒரு பாவமான அயோக்கியனும் விரைவில் தனது தர்மப்பற்றையும், பொருளாதார வளர்ச்சியையும், புலன் திருப்தியையும் இழந்து விடுகிறான். கடைசியில் அவன் நரக நெருப்பில் எரிகிறான்.<br><br>
    
    துறவிகளை புண்படுத்த விரும்பும் எவரும், அல்லது சாதுக்களை அவமதிக்கும் ஒருவரை குறுக்கிட்டு தட்டிக்கேட்காதவர், கழுதைக்கு சமமாக கருதப்படுகிறார்.<br><br>
    
    அத்தகைய துன்மார்க்கன் தன் கண் முன்னே தன் வம்சம் அழிவதைக்  காண்பான். <br><br>
    
    "அசுத்தமான குணம் கொண்டவன், முரட்டுத்தனம் செய்பவன், மோசடி செய்பவன், எப்போதும் மற்றவர்களின் குறைகளைக் கண்டறிபவன் போன்றோர்கள், தாராளமாக தர்மம் செய்தாலும் அல்லது பிற புண்ணிய செயல்களைச் செய்தாலும், மரணத்திற்குப் பிறகு உயர்ந்த இலக்கை அடைவதில்லை."<br><br>
    
    
    எனவே, அசுப காரியங்களைச் செய்வதைத் தவிர்த்து, புண்ணியங்களை மட்டுமே செய்ய வேண்டும், அதன் மூலம் ஒருவன் புண்ணியத்தைப் பெற்று துன்பத்தைத் தவிர்க்கலாம்.<br><br>
    
    
    "ஆயினும், எவரொருவர் முறையான பரிசீலனைக்குப் பின், ஹரிபோதினி ஏகாதசி விரதத்தை மேற்கொள்ள முடிவுசெய்கிறாரோ, அவருடைய நூறு பூர்வ ஜென்ம பாவங்கள் விலகுகிறது. இந்த ஏகாதசி அன்று விரதம் இருந்து இரவு முழுவதும் விழித்திருப்பவர், அளவற்ற புண்ணியத்தை அடைந்து, மரணத்திற்குப் பின் பகவான் ஸ்ரீ விஷ்ணுவின்  பரம இருப்பிடத்திற்கு செல்கிறார். அதுமட்டுமின்றி  அவரது முன்னோர்கள், உறவினர்கள், சந்ததிகள் என ஆயிரம் பேரும் அந்த இருப்பிடத்தை  அடைவார்கள்."<br><br>
    
    
    ஒருவருடைய முன்னோர்கள் பல பாவங்களில் சிக்கி நரகத்தில் துன்பப்பட்டால், அவர்கள் இன்னும் அழகாக அலங்கரிக்கப்பட்ட ஆன்மீக உடல்களை அடைந்து மகிழ்ச்சியுடன் பகவான் ஸ்ரீ விஷ்ணுவின் இருப்பிடத்திற்குச் செல்கிறார்கள்.<br><br>
    
    
    "ஓ நாரதா! ஒரு பிராமணரைக் கொல்லும் கொடிய பாவத்தைச் செய்தவன் கூட, ஹரிபோதினி ஏகாதசியன்று விரதமிருந்து அன்றிரவு விழித்திருப்பதன் மூலம் அவனுடைய நடத்தையின் மீதுள்ள எல்லாக் களங்கங்களிலிருந்தும் விடுபடுகிறான்."<br><br>
    
    
    புனித தலங்கள் அனைத்திலும் நீராடுவதாலும், அஸ்வமேதயாகம் செய்வதாலும், பசு, பொன், விளை நிலங்களை தானம் செய்வதாலும் அடைய முடியாத புண்ணியத்தைக் கூட, இப்புனித நாளில் இரவு முழுவதும் விழித்திருந்து விரதமிருப்பதன் மூலம் எளிதில் அடையலாம்.<br><br>
    
    
    "ஹரிபோதினி ஏகாதசியை அனுசரிக்கும் எவரும் உயர்ந்த தகுதி வாய்ந்தவராகக் கொண்டாடப்படுகிறார். மேலும், அவர் தனது வம்சத்தையே புகழ்மிக்கதாக மாற்றுகிறார்."<br><br>
    
    
    "ஓ சிறந்த முனிவர்களே!  எவ்வாறு மரணம் ஒருவருக்கு நிச்சயமோ  அதுபோல, ஒருவர் தான் பெற்ற செல்வத்தை இழப்பதும் நிச்சயம். அதனால் இதனையெல்லாம் அறிந்து, பகவான் ஸ்ரீஹரிக்கு மிகவும் பிடித்தமான ஸ்ரீ ஹரிபோதினி ஏகாதசி நாளில் ஒருவர் விரதம் இருக்க வேண்டும்."<br><br>
    
    
    இந்த ஏகாதசியன்று விரதம் இருப்பவரின் வீட்டில் மூவுலகிலும் உள்ள அனைத்து புண்ணியத் தலங்களும் ஒரே நேரத்தில் வந்து குடியேறுகின்றன.<br><br>
    
    எனவே, "கையில் சுதர்சன சக்கரத்தை ஏந்திய பரமபுருஷ பகவானை மகிழ்விக்க, மற்ற அனைத்து ஈடுபாடுகளையும் துறந்து, பகவானிடம் சரணாகதி அடைந்து, இந்த ஏகாதசி விரதத்தைக் கடைப்பிடிக்க வேண்டும்.”<br><br>
    
    இந்த ஹரிபோதினி ஏகாதசி நாளில் விரதம் இருப்பவர் ஒரு ஞானியாகவும், உண்மையான யோகியாகவும், சந்நியாசியாகவும், புலன்களை தன் கட்டுப்பாட்டில் வைத்திருப்பவராகவும் அங்கீகரிக்கப்படுகிறார். அவனே இந்த உலகத்தை சரியாக அனுபவிக்கிறான். அவன் நிச்சயமாக மோட்சம் அடைவான்.<br><br>
    
    இந்த ஏகாதசி பகவான் ஸ்ரீ விஷ்ணுவுக்கு மிகவும் பிடித்தமானது. எனவே இது தர்மத்தின் சாரமாகும். இதை ஒரு முறை கடைபிடிப்பது  மூன்று உலகங்களிலும் மிக உயர்ந்த வெகுமதியை அளிக்கிறது.<br><br>
    
    "ஓ நாரதா! இந்த ஏகாதசியன்று விரதம் இருப்பவர்கள் நிச்சயமாக மீண்டும் கருப்பையில் நுழைய மாட்டார்கள்(மீண்டும் பிறக்கமாட்டார்கள்). எனவே, முழுமுதற் கடவுளின் உண்மையுள்ள பக்தர்கள் அனைத்து வகையான மதங்களையும் விட்டுவிட்டு இந்த ஏகாதசியில் விரதம் இருப்பார்கள்.<br><br>
    
    இரவு முழுவதும் விழித்திருந்து விரதமிருந்து, இந்த ஏகாதசியைக் கொண்டாடும் அந்த மஹாத்மாவுக்கு, பரம புருஷரான பகவான் ஸ்ரீ கோவிந்தர், தன் மனம், உடல் மற்றும் வார்த்தைகளின் செயல்களால் அந்த ஆன்மா பெற்ற பாவ வினைகளை தனிப்பட்ட முறையில் நிவர்த்தி செய்கிறார்.<br><br>
    
    “ஓ மகனே! யாத்ரீக ஸ்தலத்தில் ஸ்நானம் செய்பவன், தர்மம் செய்பவன், பரமாத்மாவின் திருநாமங்களை உச்சரிப்பவன், துறவறம் செய்பவன், ஹரிபோதினி ஏகாதசியன்று கடவுளுக்கு யாகம் செய்பவன் எவனோ, அவனுடைய புண்ணியங்கள் யாவும் அழியாது."<br><br>
    
    இந்த நாளில் பகவான் மாதவரை உயர்தரமான நைவேத்திய பொருட்களுடன் வழிபடும் பக்தர் நூறு பிறவிகளில் இழைத்த பெரும் பாவ விளைவுகளிலிருந்து விடுபடுகிறார். இந்த விரதத்தைக் கடைப்பிடித்து, பகவான் ஸ்ரீ விஷ்ணுவை முறையாக வழிபடுபவர் பெரும் ஆபத்தில் இருந்து விடுபடுகிறார்.<br><br>
    
    
    
    
    "இந்த ஏகாதசி விரதம் பகவான் ஜனார்தனரை மிகவும் மகிழ்விக்கிறது.  அதைக் கடைப்பிடிப்பவரை மீண்டும் தனது இருப்பிடத்திற்கு பகவான் அழைத்துச் செல்கிறார். மேலும், பக்தர் அங்கு செல்லும் பொழுது உலகின் பத்து திசைகளை ஒளிரச் செய்கிறார்."<br><br>
    
    அழகு மற்றும் மகிழ்ச்சியை விரும்பும் எவரும் ஹரிபோதினி ஏகாதசியை அனுசரிக்க  முயற்சிக்க வேண்டும். (குறிப்பாக அது துவாதசியை ஒட்டி  வந்தால்.)<br><br>
    
    கடந்த நூறு பிறவிகளின் பாவங்கள், குழந்தைப் பருவம், இளமை, முதுமை என எல்லாக் காலங்களிலும் செய்த பாவங்கள், அந்த பாவங்கள் வறண்டதாக இருந்தாலும், ஈரமாக இருந்தாலும் சரி - ஹரிபோதினி ஏகாதசியன்று பக்தியுடன் விரதம் இருந்தால், பரமபுருஷ பகவான் கோவிந்தரால் நிவர்த்தியாகும். ஹரிபோதினி ஏகாதசி என்பது ஒரு  சிறந்த ஏகாதசி.<br><br>
    
    
    
    இந்த நாளில் விரதம் இருப்பவருக்கு இவ்வுலகில் கிடைக்காதது அல்லது அரிதானது எதுவுமில்லை. ஏனெனில், அது உணவு தானியங்களையும், பெரும் செல்வத்தையும், உயர்ந்த புண்ணியத்தையும் தருகிறது. அத்துடன் விமோசனத்திற்கு பயங்கரமாக தடையாக  இருக்கும் அனைத்து பாவங்களையும் நீக்குகிறது.<br><br>
    
    இந்த ஏகாதசியன்று விரதம் இருப்பது சூரிய அல்லது சந்திர கிரகண நாட்களில் தானம் செய்வதை விட ஆயிரம் மடங்கு சிறந்தது.<br><br>
    
     ஓ நாரதரே! மீண்டும் நான் உங்களுக்குச் சொல்கிறேன். புனித ஸ்தலங்களில் நீராடி, யாகங்கள் செய்து, வேதம் படிப்பவர் எந்தப் புண்ணியத்தைப் பெறுகிறாரோ, அது ஹரிபோதினி ஏகாதசியன்று விரதம் இருப்பவர் அடையும் புண்ணியத்தில் லட்சத்தில் ஒரு பங்குதான்.<br><br>
    
    
    கார்த்திகை மாதத்தில் ஏகாதசி விரதத்தை அனுசரித்து மகாவிஷ்ணுவை வழிபடாவிட்டால், சில புண்ணிய செயல்களால் ஒருவர் தனது வாழ்க்கையில் எந்தப் புண்ணியத்தைப் பெற்றாலும் அது முற்றிலும் பலனளிக்காது.<br><br>
    
    
    எனவே, நீங்கள் எப்பொழுதும் பரமபிதாவான ஜனார்தனரை வணங்கி, அவருக்கு சேவை செய்ய வேண்டும். இதனால் நீங்கள் விரும்பிய இலக்கையும், உயர்ந்த பரிபூரணத்தையும் அடைவீர்கள்.<br><br>
    
    
    ஹரிபோதினி ஏகாதசியன்று, பகவானின் பக்தர் மற்றவர் வீட்டில் சாப்பிடவோ, பக்தர் அல்லாதவர் சமைத்த உணவையோ சாப்பிடக் கூடாது. அப்படிச் செய்தால், பௌர்ணமி நாளில் விரதம் இருந்த புண்ணியத்தை மட்டுமே அடைகிறார்.<br><br>
    
    
    யானைகளையும், குதிரைகளையும் தர்மம் செய்வதை விடவும்,  யாகம் செய்வதை விடவும் கார்த்திகை மாதத்தில் வேதங்கள் பற்றிய தத்துவ விவாதமானது பகவான் ஸ்ரீ விஷ்ணுவை மகிழ்விக்கிறது.<br><br>
    
    
    பகவான் ஸ்ரீவிஷ்ணுவின் குணங்கள் மற்றும் அவரது லீலைகளை படிப்பதாலோ  அல்லது கேட்பதாலோ, ஒரு ஸ்லோகத்தில் பாதி அல்லது கால் பங்கு இருந்தாலும், கூட ஒரு பிராமணனுக்கு நூறு பசுக்களைக் கொடுத்த அற்புதமான புண்ணியத்தை அடைகிறார்.<br><br>
    
    
    "ஓ நாரதா! கார்த்திகை மாதத்தில் ஒருவர் அனைத்து வகையான அல்லது சாதாரண கடமைகளை விட்டுவிட்டு, தனது முழு நேரத்தையும் ஆற்றலையும் குறிப்பாக ஏகாதசி விரதத்தின் போது, ​​பரம புருஷ பகவானின் உயர்ந்த லீலைகளைப் பற்றி விவாதிப்பதில் ஈடுபட வேண்டும்."<br><br>
    
    
    பகவானுக்கு மிகவும் பிரியமான ஏகாதசி நாளில், பகவான் ஸ்ரீ ஹரியின் இத்தகைய மகிமை நூறு முந்தைய தலைமுறையினரை விடுவிக்கிறது. குறிப்பாக, கார்த்திகை மாதத்தில் இத்தகைய ஏகாதசியை பற்றி பேசி மகிழ்ந்து பொழுதைக் கழிப்பவன், பத்தாயிரம் அக்னிஹோத்ர யாகங்கள் செய்த பலனை அடைந்து, தன் பாவங்களையெல்லாம் எரித்து சாம்பலாக்குகிறான்.<br><br>
    
    
    விஷ்ணுவைப் பற்றிய அற்புதமான கதைகளைக் கேட்பவர், குறிப்பாக கார்த்திகை மாதத்தில், நூறு பசுக்களை தானம் செய்பவருக்கு அளிக்கும் அதே புண்ணியத்தைப் பெறுகிறார்.<br><br>
    
    
    "ஓ மகா முனிவரே! ஏகாதசியன்று பகவான் ஹரியின் மகிமைகளைப் பாடுபவர் ஏழு தீவுகளைத் தானம் செய்த புண்ணியத்தை அடைகிறார்.<br><br>
    
    
    "நாரத முனிவர் தனது புகழ்பெற்ற தந்தையிடம் "ஓ ஜெகதீஷ்வரா! எல்லா தெய்வங்களிலும்  சிறந்தவரே! இந்த மிகவும் புனிதமான ஏகாதசியை எப்படிக் கடைப்பிடிக்க வேண்டும் என்றும், கடைபிடிப்பவர்களுக்கு இது எந்த வகையான பலனை அளிக்கிறது? என்றும் எனக்குச் சொல்லுங்கள்." என்று கேட்டார்.<br><br>
    
    
    அதற்கு பிரம்மதேவர் பதிலளித்தார், "ஓ மகனே! இந்த ஏகாதசியை அனுசரிக்க விரும்புபவர் ஏகாதசித் திதியின் அதிகாலையில், பிரம்ம முஹூர்த்த நேரத்தில் (அதாவது சூரிய உதயத்திற்கு ஒன்றரை மணி நேரத்திற்கு முன்பு) எழுந்திருக்க வேண்டும்.<br><br>
    
    
    பின்னர் அவர் தனது பற்களை சுத்தம் செய்து ஏரி, ஆறு, குளம் அல்லது கிணறு அல்லது அவரது சொந்த வீட்டில், சூழ்நிலைக்கு ஏற்ப குளிக்க வேண்டும். பகவான் ஸ்ரீ கேசவரை வழிபட்ட பிறகு, பகவானின் புனித விளக்கங்களைக் கவனமாகக் கேட்க வேண்டும்.<br><br>
    
    
    அவர் பகவானிடம் இவ்வாறு பிரார்த்திக்க வேண்டும்:  "ஓ கேசவா! உமக்கு மிகவும் விருப்பமான இந்த நாளில் நான் விரதம் இருப்பேன். நாளை உனது புனித பிரசாதத்தை ஏற்றுக்கொள்வேன். தாமரை கண்களையுடைய பகவானே! குற்றமற்றவரே! நீயே எனக்கு ஒரே அடைக்கலம்! தயவு செய்து என்னைக் காப்பாற்றுங்கள்.” பகவானின் முன்பு மிகுந்த அன்புடனும், பக்தியுடனும் இந்த புனிதமான பிரார்த்தனையைச் செய்தபின், ஒருவர் மகிழ்ச்சியுடன் விரதம் இருக்க வேண்டும்.<br><br>
    
    
    "ஓ நாரதா! இந்த ஏகாதசியன்று இரவு முழுவதும் விழித்திருந்து, பகவானைப் போற்றும் அழகான பாடல்களைப் பாடி, பரவசத்தில் நடனமாடி, அவரது ஆழ்மன இன்பத்திற்காக இன்பமான வாத்திய இசையை வாசித்து, பகவான் ஸ்ரீ கிருஷ்ணரின் திருவிளையாடல்களை அங்கீகரிக்கப்பட்ட வேத இலக்கியங்களில் கூறப்பட்டுள்ளபடி படிப்பவர்  மூன்று உலகங்களுக்கும் அப்பால், நித்தியமான, கடவுளின் ஆன்மீக மண்டலத்தில் மிகவும் உறுதியாக வசிப்பார்".<br><br>
    
    
    “ஹரிபோதினி ஏகாதசியன்று ஸ்ரீ கிருஷ்ணருக்கு கற்பூரம், பழங்கள் மற்றும் நறுமண மலர்கள், குறிப்பாக மஞ்சள் நிற அகரு மலர் (கரு ஊமத்தம்பூ) ஆகியவற்றைக் கொண்டு வணங்க வேண்டும். <br><br>
    
    
    இந்த முக்கியமான நாளில் பணம் சம்பாதிப்பதில் ஒருவர் தன்னை ஈடுபடுத்திக் கொள்ளக்கூடாது. வேறு வார்த்தைகளில் கூறுவதானால், பேராசையை தானத்துக்காக மாற்ற வேண்டும். இழப்பை வரம்பற்ற தகுதியாக மாற்றுவதற்கான செயல்முறை இது.<br><br>
    
    
    பகவானுக்குப் பல வகையான பழங்களைச் சமர்ப்பித்து, சங்கில்  நீரெடுத்து அபிஷேகம் செய்ய வேண்டும்.<br><br>
    
    
    ஹரிபோதினி ஏகாதசியன்று செய்யப்படும் இந்த ஒவ்வொரு பக்தி தொண்டும், அனைத்து புனிதத் தலங்களிலும் நீராடுவதை விடவும், அனைத்து விதமான தான தர்மங்களைச் செய்வதை விடவும் பத்து கோடி மடங்கு பலன் தரும்.<br><br>
    
    
    "இந்த நாளில் முதல்தர அகத்திய மலர்களால் பகவான் ஜனார்த்தனரை   வழிபடும் ஒரு பக்தருக்கு இந்திரன் கூட வணக்கம் செலுத்துகிறார்."<br><br>
    
    
    பரமாத்மாவான ஹரி, நல்ல அகஸ்தியர் மலர்களால் அலங்கரிக்கப்படும்போது மிகவும் மகிழ்ச்சி அடைகிறார்.<br><br>
    
    
    "ஓ நாரதா!, கார்த்திகை மாதத்தில் வரும் இந்த ஏகாதசியன்று கிருஷ்ணரை பக்தியுடன் பூஜிப்பவருக்கு நான் விமோசனம் தருகிறேன்."<br><br>
    
    
    ஓ மகனே நாரதா! இம்மாதத்தில் பகவான் ஜனார்தனரை துளசி இலைகளாலும், மணம் வீசும் மலர்களாலும் வணங்குபவருக்கு, அவர் ஆயிரம் பிறவிகள் செய்த பாவங்களை நான் தனிப்பட்ட முறையில் எரித்து சாம்பலாக்கி விடுகிறேன்.<br><br>
    
    
    துளசி மகாராணியை வெறுமனே தரிசிப்பவர், ஸ்பரிஸம் செய்பவர், த்யானம் செய்பவர், அவரது வரலாற்றை எடுத்துக் கூறுபவர், வணக்கம் செலுத்துபவர், அவள் அருளுக்காகப் பிரார்த்திப்பவர், துளசியை நடுபவர், வழிபாடு செய்பவர், அல்லது தண்ணீர் ஊற்றுபவர் என அனைவரும் ஹரியின் இருப்பிடத்தில் நிரந்தரமாக வசிப்பார்.<br><br>
    
    
    "ஓ நாரதா! இந்த ஒன்பது வழிகளில் துளசி தேவியை சேவிப்பவன், முதிர்ந்த துளசி செடியில் இருந்து வேர்கள் மற்றும் துணை வேர்கள் வளர்வது போல், ஆயிரக்கணக்கான யுகங்களுக்கு அப்பாற்பட்ட உலகில் மகிழ்ச்சியை அடைகிறான்."<br><br>
    
    
    முழு வளர்ச்சியடைந்த துளசி செடி, விதைகளை உற்பத்தி செய்யும் போது, ​​பல தாவரங்கள் அந்த விதைகளிலிருந்து வளர்ந்து கிளைகள் மற்றும் பூக்களை பரப்புகின்றன, மேலும் இந்த பூக்கள் ஏராளமான விதைகளை உற்பத்தி செய்கின்றன. இப்படி விளைகிற விதைகள் எத்தனை இருக்கின்றனவோ,  அத்தனை ஆயிரம் கல்பங்கள், அந்த ஒன்பது வழிகளில்  துளசி தேவிக்கு சேவை செய்யும் ஒருவருடைய முன்னோர்கள் பகவான் ஹரியின் இருப்பிடத்தில் வாழ்வார்கள்.<br><br>
    
    
    "கேசவப் பெருமானுக்கு மிகவும் பிடித்தமான கதம்ப மலர்களால்  வழிபடுபவர்கள் கருணையைப் பெறுகிறார்கள். மரணத்தின் உருவமான யமராஜரின் இருப்பிடத்தை அவர்கள் காணமாட்டார்கள்"<br><br>
    
    
    பகவான் ஸ்ரீ ஹரியை மகிழ்விப்பதன் மூலமாகவே அனைத்து விருப்பங்களும் நிறைவேற்றப்படும்  எனும்பொழுது, மற்றவரை வணங்குவதால் என்ன பயன்?<br><br>
    
    
    
    
    உதாரணமாக, மகிழம், கதம்பம், அசோகம் மற்றும் பாடலி மலர்களை பூஜைக்கு அர்ப்பணிக்கும் ஒரு பக்தன், சூரியனும் சந்திரனும் இந்தப் பிரபஞ்சத்தில் இருக்கும் வரை, துன்பங்களிலிருந்தும் துயரங்களிலிருந்தும் விடுபட்டு, கடைசியில் அவன் முக்தி அடைகிறான்.  "ஓ பிராமணர்களில் சிறந்தவரே! பகவான் ஸ்ரீ ஜகந்நாதருக்கு அரளி மலர்களைச் சமர்ப்பணம் செய்வதனால்,  நான்கு யுகங்கள் பகவான் ஸ்ரீ கேசவரை வழிபட்டதன் மூலம் பெறுகின்ற  கருணையை அந்த வழிபடும் பக்தருக்கு கொண்டு வருகிறது."<br><br>
    
    
    கார்த்திகை மாதத்தில் ஸ்ரீ கிருஷ்ணருக்கு துளசி மலர்களை (மஞ்சரிகளை) சமர்பிப்பவர், ஒரு கோடி பசுக்களை தானம் செய்வதன் மூலம் பெறக்கூடிய புண்ணியத்தைப் பெறுகிறார். புதிதாக வளர்ந்த பசும்புற்களை கூட  பக்தியுடன் சமர்ப்பித்தால், சடங்குமுறை  வழிபாட்டின் மூலம் கிடைக்கும் பலன்களை விட  நூறு மடங்கு அதிகமாகும்.<br><br>
    
    
    "கருவேல மரத்தின் இலைகளால் விஷ்ணுவை வழிபடுபவர் மரணத்தின் அதிபதியான யமராஜரின் பிடியிலிருந்து விடுபடுகிறார்.  மழைக்காலத்தில் செண்பகம் அல்லது மல்லிகைப் பூக்களால் பகவான் ஸ்ரீ விஷ்ணுவை வழிபடுபவர் மீண்டும் பூமிக்கு திரும்புவதில்லை. ஒரு கும்பி மலரை மட்டும் வைத்து பகவானை வழிபடுபவர்,  ஒரு பலம் ( இருநூறு கிராம் ) தங்கத்தை தானம் செய்யும் பலனை அடைகிறார்.<br><br>
    
    
    ஒரு பக்தர், கருட வாகனத்தின் மீது பயணிக்கும் விஷ்ணுவுக்கு கேதகி அல்லது விளா மரத்தினுடைய ஒரு மஞ்சள் பூவை அர்ப்பணித்தால், அவர் கோடி பிறவிகளின் பாவங்களிலிருந்து விடுபடுகிறார்.<br><br>
    
    
    மேலும், பகவான் ஸ்ரீ ஜகந்நாதருக்கு, பூக்களையும், சிவப்பு மற்றும் மஞ்சள் சந்தனக் கலவையால் பூசப்பட்ட நூறு இலைகளையும் அர்ப்பணிப்பவர், இந்த ஜடப் பிரப்பஞ்சத்தின் கவசத்திற்கு அப்பாற்பட்ட ஸ்வேத த்வீபத்தில் நிச்சயமாக வசிப்பார்.<br><br>
    
    
    "ஓ பிராமணர்களில் சிறந்தவரே! ஸ்ரீ நாரதரே!!, ஹரிபோதினி ஏகாதசியன்று, அனைத்து ஜட மற்றும் ஆன்மீக மகிழ்ச்சியை அருளும் கேசவனை இவ்வாறு வணங்கி, மறுநாள் அதிகாலையில் எழுந்து, ஒரு ஆற்றில்  நீராடி, கிருஷ்ணரின் திருநாமங்களை ஜபம் செய்ய வேண்டும். ஒருவருடைய சக்திக்கு ஏற்ப பகவானுக்கு அன்பான பக்தி சேவை செய்ய வேண்டும்  என்று கூறப்படுகிறது.<br><br>
    
    
    
    
    விரதத்தை முடிக்க, பக்தர் முதலில் பிராமணர்களுக்கு பிரசாதம் வழங்க வேண்டும், அதன் பிறகு, அவர்களின் அனுமதியுடன் சில தானியங்களை சாப்பிட வேண்டும்.<br><br>
    
    
    அதன்பிறகு, பரம புருஷரை திருப்திப்படுத்த, பக்தன் தனது ஆன்மீக குருவான, பகவானின் பக்தர்களில் தூய்மையானவரை வணங்கி, பக்தனின் விருப்பப்படி அவருக்கு தாராளமாக உணவு, நல்ல துணி, தங்கம் மற்றும் பசுக்கள் ஆகியவற்றை தானமாக வழங்க வேண்டும். இது நிச்சயமாக அந்த சுதர்சனத்தை ஏந்திய பரம புருஷரை மகிழ்விக்கும். <br><br>
    
    
    "அடுத்ததாக, பக்தரானவர்,  பிராமணரொருவருக்கு  பசுவை தானம் செய்ய வேண்டும். மேலும் பக்தன் ஆன்மீக வாழ்க்கையின் சில விதிகளையும் ஒழுங்குமுறைகளையும் புறக்கணித்திருந்தால், அவன் அவற்றை பகவானின் பிராமண பக்தர்களிடம் ஒப்புக் கொள்ள வேண்டும். பின்னர் பக்தர் அவர்களுக்கு சிறிது தட்சிணை (பணம்) வழங்க வேண்டும்."<br><br>
    
    
    ஓ அரசே!, ஏகாதசியன்று இரவு உணவு உண்டவர்கள் மறுநாள் பிராமணருக்கு உணவளிக்க வேண்டும். அது பரம புருஷ பகவானுக்கு மிகவும் மகிழ்ச்சி அளிக்கிறது.<br><br>
    
    
    "ஓ மகனே, ஒருவன் தன் ஆசாரியனிடம் அனுமதி கேட்காமல் விரதம் இருந்தாலோ, அல்லது ஒரு பெண் தன் கணவனின் அனுமதியின்றி விரதம் இருந்தாலோ, அவன் அல்லது அவள் ஒரு காளையை பிராமணனுக்கு தானம் செய்ய வேண்டும். தேன் மற்றும் தயிர் கூட ஒரு பிராமணனுக்கு சரியான தானமாகும்."<br><br>
    
    
    நெய்யை தவிர்த்து விரதம் இருப்பவர் பால் தானம் செய்ய வேண்டும். தானியத்தை தவிர்த்து விரதம் இருப்பவர் அரிசி தானம் செய்ய வேண்டும். தரையில் படுத்து உறங்கியவர் படுக்கையை தானம் செய்ய வேண்டும். இலை தட்டில் சாப்பிட்டவர் நெய் தானம் செய்ய வேண்டும். மௌனமாக இருப்பவர் மணியை தானம் செய்ய வேண்டும். எள்ளைத் தவிர்த்து விரதம் இருப்பவர் தங்கத்தை தானமாகக் கொடுக்க வேண்டும் மற்றும் ஒரு பிராமண தம்பதியருக்கு தாராளமாக  அறுசுவை உணவு அளிக்க வேண்டும்.<br><br>
    
    
    வழுக்கை வராமல் இருக்க விரும்புபவர் பிராமணருக்கு கண்ணாடியை தானம் செய்ய வேண்டும். பழைய காலணிகளை வைத்திருப்பவர் காலணிகளை தானம் செய்ய வேண்டும், உப்பை தவிர்த்து விரதம் இருப்பவர் ஒரு பிராமணருக்கு சர்க்கரையை தானம் செய்ய வேண்டும். இம்மாதத்தில் பகவான் விஷ்ணுவுக்கோ அல்லது ஸ்ரீமதி துளசிதேவிக்கோ கோயிலில் நெய் தீபம் ஏற்றி வழிபட வேண்டும்.<br><br>
    
    
    "ஒரு தகுதி வாய்ந்த பிராமணருக்கு நெய் மற்றும் நெய் திரிகள் நிரப்பப்பட்ட செம்புப் பாத்திரத்தையோ அல்லது தங்கத்தையோ, சிறிது தங்கம் மற்றும் துணியால் மூடப்பட்ட எட்டு நீர்ப்பானைகளையும் வழங்கும்போது ஒருவருடைய  ஏகாதசி விரதம் நிறைவடைகிறது."<br><br>
    
    
    இந்த தானங்களை செய்ய முடியாத ஒருவர், குறைந்தபட்சம் ஒரு பிராமணருக்கு சில இனிமையான வார்த்தைகளை கூற வேண்டும். அவ்வாறு செய்பவர் ஏகாதசி விரதத்தின் முழுப் பலனையும் அடைவார்."<br><br>
    
    
    வணக்கம் செலுத்தி அனுமதியை பணிவுடன் பெற்ற  பிறகு, பக்தன் தனது பிரஸாத உணவை உண்ண வேண்டும்.,<br><br>
    
    
    இந்த ஏகாதசியன்று, சாதுர்மாஸ்யம் முடிவடைகிறது. எனவே சாதுர்மாஸ்ய காலத்தில் ஒருவர் எதைக் கைவிட்டு கடைபிடித்திருந்தாரோ இப்போது பிராமணர்களுக்கு அவைகளை தானம் செய்ய வேண்டும். ஓ அரசர்களுக்கெல்லாம் அரசரே! சாதுர்மாஸ்யத்தின் இந்த விதிமுறைகளைப் பின்பற்றுபவர், எல்லையற்ற பலன்களை பெறுகிறார். மேலும் இறந்த பிறகு வாசுதேவரின் இருப்பிடத்திற்குச் செல்கிறார்."<br><br>
    
    
    அரசே, சாதுர்மாதத்தை இடைவிடாமல் கடைப்பிடிக்கும் எவரும் நித்திய சுகத்தை அடைகிறார். மேலும் மற்றொரு பிறவியைப் பெறமாட்டார்.<br><br>
    
    
    ஆனால் ஒருவர் நோன்பைத் துறந்தால் அவன் குருடனாகவோ அல்லது தொழுநோயாளியாகவோ ஆகிவிடுகிறான்.<br><br>
    
    
    "இவ்வாறு ஹரிபோதினி ஏகாதசியைக் கடைப்பிடிப்பதற்கான முழுமையான வழிமுறையை நான் உங்களுக்கு விவரித்தேன். இதைப் படிக்கும் அல்லது கேட்கும் ஒருவர் தகுதியுள்ள பிராமணருக்கு பசுக்களை தானம் செய்வதன் மூலம் பெற்ற புண்ணியத்தை அடைகிறார்".<br><br>
    
    
    
    
    ஸ்கந்த புராணத்திலிருந்து ஹரிபோதினி ஏகாதசி அல்லது தேவோத்தானி ஏகாதசி அல்லது கார்த்திகை-சுக்ல ஏகாதசி என்றும் அழைக்கப்படும் ஏகாதசியின் மகிமைகளின் விவரிப்பு இவ்வாறு முடிகிறது.<br><br>
    
    
    ஹரி-பக்தி-விலாஸம்:<br><br>
    
    
    <i class="text-center1 font-extrabold"> ப்ரபோதிநிம் உபோஸ்ய ஏவ ந கர்ப்பே விசாதே நரஹ ஸர்வ தர்மன் பரித்யஜ்ய தஸ்மாத் குர்வித நாரத ॥</i>
    (ஹரி பக்தி விலாசம்  16/289 ஸ்கந்த புராணத்திலிருந்து பிரம்மதேவரால் கூறப்பட்டுள்ளபடி)
    
    
    ஓ நாரத முனியே, பிரபோதினி ஏகாதசியன்று (பகவான் எழுந்தருளும் போது) விரதம் இருப்பவர், இன்னொரு தாயின் வயிற்றில் மீண்டும் நுழைய மாட்டார். எனவே, ஒரு நபர் இந்த குறிப்பிட்ட ஏகாதசி நாளில் அனைத்து வகையான தொழில்களையும் விட்டுவிட்டு விரதம் இருக்க வேண்டும்.<br><br><br><br>
    
    
    <i class="text-center1 font-extrabold">துக்தாப்திஹ் போகி சயனே பகவான் அனந்தோ யஸ்மிந் தினே ஸ்வபிதி சி அத விபூத்யதே சி தஸ்மிந் அனன்யா மானஸம் உபவாச பஜம் கம் தாதாதி அபிமதம் ஸாயுதங்க</i>
    (பத்ம புராணத்திலிருந்து ஹரி பக்தி விலாசா 16/293)
    
    
    கருடனின் (பாம்பின்) எதிரியின் படுக்கையில் உறங்கும் பரம பகவான் ஸ்ரீ ஹரி, அனந்த சேஷ படுக்கையில் உள்ள பாற்கடலில் ஓய்வெடுக்கச் செல்லும் நாளிலும், அவர் பெறும் நாளிலும் ஒரே நுண்ணறிவுடன் விரதம் இருப்பவர் வரை, அவனது ஆசைகள் அனைத்தும் நிறைவேறும்.<br><br>
    
    
    
    
    <i class="text-center1 font-extrabold"> பக்திப்ரதா ஹரேஹ் சது நாம்நா க்ஷத ப்ரவோதினி யாச விஷ்ணோ பரா மூர்த்தி அவ்யக்தா அனேக ரூபிணி ச க்ஷிப்த மனுசே லோகே த்வதாதி முனி புங்கவா</i>
     
    (ஹரி பக்தி விலாசம் 16/301 வராஹ புராணத்திலிருந்து யமராஜருக்கும் நாரத முனிவருக்கும் இடையே நடந்த உரையாடல்)<br><br>
    
    
    
    
    
    
        பகவான் ஸ்ரீ ஹரியின் மீதான பக்தியை வழங்குவதற்கு  புகழ்பெற்றதாக இந்த பிரபோதினி ஏகாதசி விளங்குகிறது.<br><br>
    
    
    “ஓ முனிவர்களில் சிறந்தவரே! (நாரத முனி), ஏகாதசியின் பெருமை இந்த பூவுலகில் பகவான் ஹரியின் கண்களால் காண முடியாத ரூபத்தில் உள்ளது.”<br><br>
    
    
        ஸ்ரீல சனாதன கோஸ்வாமி தனது திக்தர்ஷிணி என்ற நூலின் பொருளுரையில்,   ‘ஏகாதசி விரதத்தை சரியாக கடைப்பிடிப்பவர் ஸ்ரீ ஹரியை நேரடியாக வணங்குகிறார்’, என்று குறிப்பிடுகிறார்.<br><br>
    
    
    இந்த கருத்தின் பொருள் இதுதான். எனவே, “ஏகாதசி என்பது பகவான் ஸ்ரீ ஹரிக்கு நிகரானது”, என்று கூறப்படுகிறது.<br><br>
    
    
    <i class="text-center1 font-extrabold">சதுர் தா க்ரஹ்ய வை சிர்ணம் சதுர் மாஸ்ய வ்ரதம் நரஹ 
    கார்த்திகே சுக்லபக்ஷே து த்வாதஸ்யம் தத் சமாசரேத் 
    (ஹரி பக்தி விலாசம் 16/412 மஹாபாரதத்திலிருந்து)</i><br><br>
    
    
    நான்கு விதமான முறையில் சதுர்மாஸ்ய விரதத்தைக் கடைப்பிடித்த ஒருவர், கார்த்திகை மாதத்தின் வளர்பிறையில் துவாதசி நாளில் தனது விரதத்தை முடிக்க வேண்டும்.<br><br>
    
    
    (நிச்சயமாக நமது அகில உலக கிருஷ்ண பக்தி இயக்கத்தில் பௌர்ணமி முதல் பௌர்ணமி வரை சதுர்மாஸ்ய & கார்த்திகை விரதம் கடைபிடிக்கிறோம்.)<br><br>
    
    
    <i class="text-center1 font-extrabold">ஏகாதஸ்யம் பரேர் தத்தம் தீபம் ப்ரஜ்வல்யா மூசிகா 
    மனுஷ்யம் துர்லபம் ப்ராப்ய பரம் கதிம் அவப ச 
    (ஹரி பக்தி விலாசம் 16/129 ஸ்கந்த புராணத்திலிருந்து)</i><br><br>
    
    
    ஒரு எலி (பெண் எலி) ஒருமுறை ஏகாதசி தினத்தன்று வேறொருவர் வழிபட்ட நெய் விளக்கை மீண்டும் தற்செயலாக ஏற்றியது. அவ்வாறு செய்ததன் மூலம், அவள் அரிதாகவே அடையக்கூடிய மனித வடிவத்தை அடைந்தாள். இறுதியாக உயர்ந்த இலக்கை அடைந்தாள்.<br><br>
    
    
    ஸ்ரீல சனாதன கோஸ்வாமி தனது திக்தர்ஷினி என்ற நூலின் பொருளுரையில் எழுதியுள்ளார். அதன்படி, "ஏகாதசியன்று பகவானுக்கு நேரடியாக நெய்வேத்தியம் வழங்கிய   பலனை விளக்கை அர்ப்பணிப்பதன் மூலம் அடைய முடியும்" என்று மேற்கண்ட ஸ்லோகத்தில் காணலாம்.<br><br>
    
    
    எலியின் இந்த வரலாறு பத்ம புராணத்தின் கார்த்திகை மஹாத்மியத்தில் மிகவும் பிரபலமானது.<br><br>
    
    
    (பகவான் ஸ்ரீவிஷ்ணுவின் கோவிலில், பக்தர்கள் அவருக்குச் சமர்ப்பித்த அணைந்த நெய் விளக்கின் நெய்யைத் தின்று கொண்டு எலி ஒன்று வாழ்ந்து கொண்டிருந்தது. ஒரு நாள் எலிக்கு பசி எடுத்தபோது, ​​இன்னும் அணையாமல் இருந்த விளக்கின் நெய்யை சாப்பிட முயன்றது. விளக்கிலிருந்து நெய்யை சாப்பிட்டுக் கொண்டிருந்த போது, ​​பஞ்சு திரி எலியின் பற்களில் சிக்கியது. நெய் திரியில் சுடர் இருந்ததால், சுண்டெலி பகவானின் திருவுருவத்தின் முன் குதித்து, தீயில் சிக்கி இறந்தது. ஆனால் பகவான் ஸ்ரீ விஷ்ணு அந்த எலியின் வாயில் நெய் திரியை வைத்துக்கொண்டு குதிப்பதைத் தம் ஆரத்தியாக ஏற்றுக்கொண்டார். இறுதியில், அவர் அந்த எலிக்கு மோட்சத்தைக் கொடுத்தார். அது மிக உயர்ந்த இலக்காகும்.)<br><br>
    
    
    பிரபோதினி ஏகாதசி இரவில் விழித்திருப்பதன் மகிமைகள்: <br><br>
    (பத்ம புராணம், கார்த்திகை மஹாத்மியம்)
    
    
    பிரபோதனி ஏகாதசியின் போது இரவில் விழித்திருக்கும் ஒருவருக்கு, ஆயிரக்கணக்கான முந்தைய பிறவிகளில் செய்த பாவங்கள் பஞ்சைப் போல் எரிகின்றன.<br><br>
    
    
    ஒரு பிராமணனைக் கொல்வது என்பது மிகக் கொடிய பாவங்களில் ஒன்றாகும். ஓ முனிவரே! எந்த குற்றவாளியாக இருந்தாலும், பிரபோதனி-ஏகாதசி முழுவதும் விழித்திருப்பதால்  பகவான் ஸ்ரீ விஷ்ணு ஒரு நபரின் அனைத்து  பாவங்களையும் போக்குகிறார். அவரது மனதாலும், சொல்லாலும் மற்றும் உடலாலும் செய்த பாவங்கள் அனைத்தும் பகவான் ஸ்ரீ கோவிந்தரால் தூய்மையாக்கப்படும்.(388-390) <br><br>
    
    
    பிரபோதினி ஏகாதசியின் போது விழித்திருப்பவர்களுக்கு அஸ்வமேதம் போன்ற கடினமான பெரிய யாகங்கள் செய்வதனால்  பெறக்கூடிய பலன்கள் கிடைக்கும். (391)<br><br>
    
    
    நான்கு மாத கால அளவு வரை பாற்கடலில் சயனம் கொண்டிருக்கின்ற பகவானை (சதுர்மாஸ்ய அதாவது சயனி) ஏகாதசி அன்று உறக்கத்திலிருந்து எழுப்பிய பின்னர் இந்த நாளில் ஒரு பெரிய ரத யாத்திரை திருவிழா நடத்தப்பட வேண்டும். <br><br>
    
    
    இந்த விழா பத்ம புராணத்தில் விரிவாக விவரிக்கப்பட்டுள்ளது.
    </p>
            
    <h3>18. உத்பன்ன ஏகாதசி   </h3>
<p class="ten text-justify">சூத கோஸ்வாமி கூறினார், "ஓ கற்றறிந்த பிராமணர்களே! நீண்ட காலத்திற்கு முன்பே பகவான் ஸ்ரீ கிருஷ்ணர், ஒவ்வொரு ஏகாதசியின் மகிமைகளையும், அந்த புனித நாளில் விரதத்தைக் கடைப்பிடிக்கும் விதிகளையும், ஒழுங்குமுறைகளையும் விளக்கியுள்ளார். பிராமணர்களில் சிறந்தவர்கள் யாராக இருந்தாலும் ஏகாதசி நாட்களில் இந்த புனித விரதங்களின் தோற்றம் மற்றும் மகிமைகளைப் பற்றி கேள்விப்பட்டால், இந்த ஜடவுலகில் பலவிதமான மகிழ்ச்சிகளை அனுபவித்த பிறகு நேரடியாக பகவான் ஸ்ரீ விஷ்ணுவின் இருப்பிடத்திற்கு செல்கிறார். <br><br>


    பிருதாவின் மகனான அர்ஜுனன் பகவானிடம் வினவினார், 'ஓ ஜனார்தனா! முழு விரதம் அல்லது இரவு உணவை மட்டும் உண்பது அல்லது ஏகாதசி அன்று மதியம் ஒரு முறை மட்டும் சாப்பிடுவதால் என்ன நன்மைகள் கிடைக்கும். மேலும் பல்வேறு ஏகாதசி நாட்களைக் கடைப்பிடிப்பதற்கான விதிமுறைகள் என்னென்ன? தயவு செய்து இதையெல்லாம் என்னிடம் கூறுங்கள் என்று கேட்டார். <br><br>
    
    
    அதற்கு பரமபுருஷ பகவான் ஸ்ரீ கிருஷ்ணர் பதிலளித்தார், "ஓ அர்ஜுனா! புதியதாக ஏகாதசி விரதத்தை கடைப்பிடிக்க விரும்புபவர் குளிர்காலத்தின் தொடக்கத்தில் (சூரியன் வடக்கு நோக்கி நகரும் தருணத்தில்), மார்கழி மாதத்தின் (நவம்பர்-டிசம்பர்) தேய்பிறை நாட்களில் வரும் ஏகாதசியில், தொடங்க  வேண்டும். ஏகாதசிக்கு முந்தைய நாள் தசமி அன்று பற்களை நன்றாக சுத்தம் செய்ய வேண்டும். பின்னர் தசமியின் எட்டு ஜாம வேளையில், சூரியன் மறையும் ஜாம நேரத்தில் (சுமார் 3:00 மணி முதல் 6:00 மணிக்குள்ளாக) இரவுநேர உணவை  சாப்பிட்டு முடிக்க  வேண்டும்.  <br><br>
    
    
    <b>( “ஒரு ஜாமம்” என்பது  இன்றைய கால கணக்குப் படி 3 மணி நேரம் )</b>
    
    
    மறுநாள் காலை, பக்தரானவர், விதிகள் மற்றும் நிபந்தனைகளின்படி விரதத்தை கடைபிடிக்க உறுதிமொழி எடுக்க வேண்டும். மதிய வேளையில், ஆறு, ஏரி அல்லது சிறிய குளத்தில் முறையாக நீராட வேண்டும். ஆற்றில் குளிப்பது உணர்வை மிகவும் புனிதமாக்கும். ஆறு இல்லையென்றால் ஏரியில் குளிப்பது ஆற்றைவிட குறைந்த புனிதத்தைக் கொடுக்கும். ஒரு சிறிய குளத்தில் குளிப்பது அதைவிட மிகக் குறைந்த சுத்திகரிப்பு ஆகும். ஆறு, ஏரி அல்லது குளம் அணுக முடியாத நேரத்தில், அவர் கிணற்று நீரில் குளிக்கலாம். <br><br>
    "பக்தர் பூமி அன்னையின் பெயர்களைக் கொண்ட இந்த ஜெபத்தை உச்சரிக்க வேண்டும்:  <br><br>
    
    
    <i class="text-center1 font-extrabold">ஓ அஸ்வக்ராந்தே! ஓ ரதக்ராந்தே! ஓ விஷ்ணுக்ராந்தே! 
    ஓ வசுந்தரே! ஓ மிருத்திகே! ஓ பூ மாதா ! </i>
    
    
    எனது கடந்தகால வாழ்க்கையில் நான் செய்த அனைத்து பாவங்களையும் தயவு செய்து நீக்கி, நான் பரமபுருஷ பகவானின் புனித லோகத்தில் நுழைய வேண்டும்." என்று பக்தர் வேண்டிக்கொண்டு, அவர் தனது உடலில் அந்த இடத்தின் மண்ணையோ அல்லது அதன் சேற்றினையோ உடலில் பூசி குளிக்க வேண்டும். விரத நாளின் போது, ​​பக்தரானவர், தன் ஆன்மீகக் கடமைகளிலிருந்து தவறியவர்களிடமோ, நாய்கறி திண்பவர்களிடமோ, திருடர்களிடமோ, நயவஞ்சகர்களிடமோ பேசக் கூடாது.  தேவர்கள், வேத இலக்கியங்கள் அல்லது  பிராமணர்கள் ஆகியோரை  அவதூறு செய்பவர்களுடன் பேசுவதையும் தவிர்க்க வேண்டும்; தகாத பெண்களுடன் உடலுறவு கொண்டவர்கள், பிரபலமான கொள்ளைக்காரர்கள் அல்லது கோயில்களைக் கொள்ளையடிப்பவர்கள் போன்ற பிற தீய குணங்களுடன் இருப்பவர்களிடம், ஏகாதசியின் போது யாராவது பேசினாலோ அல்லது பார்த்தாலோ, ஒருவர் கண்டிப்பாக சூரியனை நேரடியாகப் பார்த்து தன்னைத் தூய்மைப்படுத்திக் கொள்ளவேண்டும். <br><br>
    
    
    "பின்னர், பக்தர் பகவான் ஸ்ரீ கோவிந்தருக்கு உயர்தர நெய்வேத்தியம், மலர்கள் மற்றும் பலவற்றால் மரியாதையுடன் வணங்க வேண்டும். அவர் தனது வீட்டில் தூய பக்தி உணர்வோடு பகவானுக்கு தீபம் ஏற்ற வேண்டும். பகலில் தூங்குவதைத் தவிர்க்க வேண்டும், உடலுறவை முற்றிலும் தவிர்க்க வேண்டும். உணவு, தண்ணீர் அனைத்தையும் விட்டு, விரதம் இருந்து, இரவு முழுவதும் பகவானின் மகிமைகளைப் பாடி மகிழ்ச்சியுடன் இசைக்கருவிகளை இசைக்க வேண்டும். இரவு முழுவதும் தூய்மையான உணர்வில் விழித்திருந்து, வழிபாடு செய்ய வேண்டும். தகுதியான பிராமணர்களுக்குத் தொண்டு செய்து, அவர்களுக்குத் தனது பணிவான வணக்கங்களைச் செலுத்தி, அவர் செய்த குற்றங்களுக்கு மன்னிப்புக் கேட்க வேண்டும். <br><br>
    
    
    பக்தித் தொண்டில் தீவிரம் கொண்டவர்கள் தேய்பிறை நாட்களில் வரும் ஏகாதசிகள், வளர்பிறை நாட்களில் ஏற்படும் ஏகாதசிகளைப் போலவே சிறந்ததாக கருத வேண்டும். ஓ அரசே!  இந்த இரண்டு விதமான ஏகாதசிகளுக்கும் இடையில் பாகுபாடு காட்டக்கூடாது. இவ்வாறு ஏகாதசியை அனுஷ்டிப்பவருக்கு கிடைக்கும் பலன்களை இப்போது நான் கூறுகிறேன் கேளுங்கள்.  <br><br>
    
    
    சங்கசூடா என்ற அரக்கனை பகவான் கொன்ற சங்கோத்தரா என்ற புனிதத் தலத்தில் நீராடினால் என்ன புண்ணியம் கிடைக்குமோ, பகவான் ஸ்ரீ கதாதரரை நேரில் தரிசனம் செய்வதால் என்ன  புண்ணியம் கிடைக்குமோ, ஏகாதசியில் விரதமிருந்து பெறும் புண்ணியத்தில் பதினாறில் ஒரு பங்கிற்குக் கூட சமமாகாது. பௌர்ணமி நிரம்பிய   திங்கட்கிழமையன்று தானம் செய்வதால், சாதாரண தானத்தின் பலன் பல லட்சம் மடங்கு கிடைக்கும் என்பது ஐதீகம் என்று கூறப்பட்டுள்ளது.  <br><br>
    
    
    ஓ தனஞ்ஜயா! (செல்வத்தை வென்றவரே!) “சங்கராந்தி நாளில் தானம் செய்பவர் சாதாரண பலனை விட நான்கு லட்சம் மடங்கு அதிகமாக  அடைகிறார். ஆயினும்கூட, ஏகாதசியன்று விரதம் இருப்பதன் மூலம் ஒருவர் இந்த புண்ணிய பலன்களையெல்லாம் எளிமையாகப் பெறுகிறார். அதே போல் சூரிய அல்லது சந்திர கிரகணத்தின் போது குருக்ஷேத்திரத்தில் ஒருவருக்கு எந்த புண்ணிய பலன்கள் கிடைக்குமோ அதனை ஏகாதசியன்று விரதம் இருப்பதன் மூலம் ஒருவர் அடைகின்றார். மேலும், ஏகாதசியன்று முழு விரதத்தைக் கடைப்பிடிக்கும் உண்மையுள்ள ஆன்மா அஸ்வமேத யாகம்  செய்பவரை விட நூறு மடங்கு அதிக புண்ணியத்தை அடைகிறார். வேதம் கற்ற ஒரு பிராமணருக்கு ஆயிரம் பசுக்களை தானம் செய்பவரை விட ஒரு முறை ஏகாதசியை அனுசரிப்பவன் பத்து மடங்கு அதிக புண்ணியத்தைப் பெறுகிறார்” என்று சூதகோஸ்வாமி கூறுகிறார். <br><br>
    
    
    தன் வீட்டில் ஒரு பிரம்மச்சாரிக்கு உணவளிப்பவன், பத்து நல்ல பிராமணர்களுக்கு உணவளிப்பவரை விட பத்து மடங்கு அதிக புண்ணியத்தைப் பெறுகிறார். ஆனால் ஒரு பிரம்மச்சாரிக்கு உணவளிப்பதன் மூலம் கிடைக்கும் புண்ணியத்தை விட ஆயிரம் மடங்கு அதிகமான புண்ணியம், ஏழை மற்றும் மரியாதைக்குரிய பிராமணருக்கு நிலத்தை தானமாக வழங்குவதன் மூலம் அடையப்படுகிறது. மேலும் ஒரு கன்னிப் பெண்ணை ஒரு இளமையான, நன்கு படித்த பொறுப்புள்ள ஒருவருக்கு திருமணம் செய்து கொடுப்பதன் மூலம் கிடைக்கும் பலன் முந்தைய பலனை விட ஆயிரம் மடங்கு அதிகம். எந்தப் பலனையும் பதிலுக்கு எதிர்பாராமல், ஆன்மீகப் பாதையில் குழந்தைகளை முறையாகப் பயிற்றுவிப்பவன் இதைவிடப் பத்து மடங்கு பலனைப் பெறுகிறார். அதைவிட பத்து மடங்கு சிறந்தது என்னவெனில், பசித்தவர்களுக்கு உணவு தானியங்கள் கொடுப்பது. உண்மையில், தேவைப்படுபவர்களுக்குத் தொண்டு செய்வது எல்லாவற்றிலும்விட சிறந்தது.  இதைவிட சிறந்த தொண்டு ஒருபோதும் இருந்ததில்லை அல்லது இருக்காது. குந்தியின் மகனே, சொர்க்கத்தில் உள்ள அனைத்து முன்னோர்களும் தேவர்களும் ஒருவர் உணவு தானியங்களை தானம் செய்யும்போது மிகவும் திருப்தி அடைகிறார்கள். ஆனால் ஏகாதசியன்று பூரண விரதம் அனுஷ்டிப்பதன் மூலம் கிடைக்கும் பலனை அளவிட முடியாது. ஓ அனைத்து குருக்களிலும் சிறந்த அர்ஜுனா!, இந்த புண்ணியத்தின் பலன் தேவர்களால் கூட நினைத்துப் பார்க்க முடியாதது. மேலும் ஏகாதசியன்று இரவு உணவை மட்டும் உண்பவருக்கு இந்த புண்ணியத்தின் பாதி பலன் மட்டுமே  கிடைக்கப்படுகிறது. <br><br>
    
    
    "ஆதலால், பகவான் ஸ்ரீஹரிக்கு ஏகாதசி தினத்தன்று மதிய வேளையில் ஒரு வேளை மட்டும் உணவு உண்டு, (தானியங்கள் மற்றும் கொட்டைகள் ஆகியவற்றைத் தவிர்த்து) விரதம் இருக்க வேண்டும். அல்லது முழு விரதம் இருக்க வேண்டும். யாத்திரை ஸ்தலங்களில் தங்குதல், தானம் செய்தல், வேள்வி செய்தல் போன்றவற்றிற்கு  ஏகாதசி வராதவரைதான் அதற்கு பெருமை. ஜட வாழ்வின் துன்பங்களுக்கு அஞ்சுபவர்கள் நிச்சயமாக ஏகாதசியைக் கடைப்பிடிக்க வேண்டும். ஏகாதசியன்று சங்கில் நீர் எடுத்து அருந்தவோ, மீன், பன்றி போன்ற உயிரினங்களைக் கொல்லவோ, தானியங்கள், கொட்டைகள் போன்றவற்றைச் சாப்பிடவோ கூடாது. இவ்வாறாக அர்ஜுனா! நீ என்னிடம் விசாரித்தபடியே விரதத்தின் அனைத்து முறைகளிலும் சிறந்ததை உனக்கு விவரித்தேன்." என்று பகவான் ஸ்ரீ கிருஷ்ணர் கூறினார். <br><br>
    
    
    அப்போது அர்ஜுனன் கேட்டார், 'ஓ பகவானே! நீங்கள் கூறியதன்படி, ஆயிரம் வேத யாகங்களானது ஒரு ஏகாதசி விரதத்திற்கு கூட சமமாகாதது என்றால் இது எப்படி சாத்தியம் ? ஏகாதசி எப்படி எல்லா நாட்களையும் விட மிகவும் புண்ணியமானதாக மாறியது?" <br><br>
    
    
    பகவான் ஸ்ரீ கிருஷ்ணர் பதிலளித்தார், 'ஏகாதசி ஏன் எல்லா நாட்களிலும் மிகவும் தூய்மையானது என்பதை நான் உனக்கு சொல்கிறேன். சத்ய யுகத்தில் ஆச்சரியமான பயங்கரமான முரா என்று அழைக்கப்படும் அரக்கன் ஒருவன் வாழ்ந்து வாழ்ந்தான். எப்போதும் மிகவும் கோபமாக இருந்த அவன், எல்லா தேவர்களையும் பயமுறுத்தினான். சொர்க்கத்தின் அரசரான இந்திரனையும், விவஸ்வான் என்று அழைக்கப்படும் சூரியதேவர், எட்டு வசுக்கள், பிரம்மதேவர், காற்றுக்கடவுளான வாயுதேவர், நெருப்புக்கடவுளான அக்னிதேவர் ஆகியோரை அவன் தனது பயங்கரமான சக்தியால் தோற்கடித்து அனைவரையும்  தனது கட்டுப்பாட்டிற்குள் கொண்டு வந்தான். <br><br>
    
    
    ஒருமுறை இந்திரதேவர் மற்ற தேவர்களுடன் இணைந்து, சிவபெருமானை அணுகி பின்வருமாறு கூறினார், “ஓ பகவானே! நாங்கள் அனைவரும் எங்களது இருப்பிடத்திலிருந்து பூலோகத்திற்கு வந்துவிட்டோம். இப்போது பூமியில் உதவியற்றவர்களாக அலைந்து கொண்டிருக்கின்றோம். இந்தத் துன்பத்திலிருந்து நாங்கள் எவ்வாறு விடுதலை பெறுவது? தேவர்களான எங்கள் கதி என்னவாகும்?' என்று கேட்டார். அதற்கு சிவபெருமான் பதிலளித்தார், ஓ தேவர்களில் சிறந்தவரே! கருடன் மீது அமர்ந்து பயணம் செய்யும் பகவான் ஸ்ரீ விஷ்ணு வசிக்கும் இடத்திற்குச் செல்லுங்கள்., அனைத்து உலகங்களுக்கும் அதிபதியானவரும், தம்மிடத்தில் சரணடைந்த அனைத்து உயிர்களையும் பாதுகாப்பதில்  உண்மையானவருமான பகவான் ஸ்ரீ ஜெகன்னாதர்  இருக்கிறார். <br><br>
    
    
    பகவான் ஸ்ரீ கிருஷ்ணர் தொடர்ந்தார், 'ஓ அர்ஜுனா! செல்வத்தை வென்றவரே! சிவபெருமானின் இந்த வார்த்தைகளைக் கேட்ட இந்திரன், அனைத்து தேவர்களுடன் பிரபஞ்சத்தின் பகவானான, அனைத்து ஆன்மாக்களையும் காக்கும் பகவான் ஸ்ரீஜகந்நாதரின் ஓய்வெடுக்கும் இடத்திற்குச் சென்றார். பகவான் பாற்கடலில் ஷயனத்திலிருந்ததைக் கண்டு, தேவர்கள் தங்களின் இரண்டு உள்ளங்கைகளை சேர்த்து, இந்திரன் தலைமையில், பின்வரும் வேண்டுதல்களை வைத்தனர். ஓ பரமபுருஷ பகவானே! உமக்கு அனைத்து வணக்கங்களையும் தெரிவித்துக் கொள்கிறோம். ஓ தேவாதிதேவா! ஓ முதன்மையான தேவர்களால் போற்றப்படுபவரே! ஓ அனைத்து அசுரர்களுக்கும் எதிரியே! ஓ தாமரைக் கண்ணுடைய பிரபுவே! ஓ மதுசூதனா! (மது அரக்கனைக் கொன்றவரே) எங்களைக் காப்பாற்றுங்கள்! முரா என்ற அரக்கனுக்குப் பயந்து, தேவர்களான நாங்கள் தங்களிடம் அடைக்கலம் பெற வந்துள்ளோம். ஓ ஜகந்நாதா! தாங்களே அனைத்தையும் செய்பவர். அனைத்தையும் படைத்தவர். தாங்கள் அனைத்து பிரபஞ்சங்களுக்கும் தாய் மற்றும் தந்தையும் ஆவீர். தாங்கள் அனைத்தையும் உருவாக்குபவர். பராமரிப்பவர் மற்றும் அழிப்பவர். தாங்கள் அனைத்து தேவர்களுக்கும் உதவுவதில் உயர்ந்தவர். தாங்கள் மட்டுமே எங்களுக்கு அமைதியைக் கொண்டு வர முடியும். தாங்கள் ஒருவரே பூமியும், வானமும், உலக நன்மையும் ஆவீர். தாங்களே சிவன், பிரம்மா, விஷ்ணு. மேலும் தாங்களே மூன்று உலகங்களையும் பராமரிப்பவர். தாங்களே சூரியதேவன், சந்திரதேவன் மற்றும் அக்னிதேவன் ஆவீர்.  நீங்களே சுத்தமான வெண்ணெய், நெய்வேத்தியம், யாகம், மந்திரங்கள், சடங்குகள், அர்ச்சகர்கள் மற்றும் ஜபத்தின் மௌன மந்திரம்  நீங்கள்தான் தியாகத்தை ஆரம்பித்து வைப்பவர் மற்றும் அதன் முடிவுகளை வழங்கும் பரம புருஷ பகவான்.  இந்த மூன்று உலகங்களுக்குள்ளும், அசையும் அல்லது அசையாப்பொருட்கள் அனைத்தும் உங்களிடமிருந்து தனிமைப்பட்டு இருக்கமுடியாது. ஓ பரமபுருஷ பகவானே! ஓ பகவானுக்கெல்லாம் பகவானே!  தங்களிடம் அடைக்கலம் புகுந்தவர்களுக்கு தாங்களே பாதுகாவலர். ஓ உயர்ந்த மாயவரே! அச்சமுள்ளவர்களின் தங்குமிடமே, தயவுசெய்து எங்களைக் காப்பாற்றி பாதுகாக்கவும். தேவர்களான நாங்கள், அசுரர்களால் தோற்கடிக்கப்பட்டு சொர்க்கலோகத்திலிருந்து பூலோகத்திற்கு வந்துவிட்டோம். ஓ பிரபஞ்சத்தின் பகவானே! எங்கள் பதவிகளை இழந்து, நாங்கள் இப்போது இந்த பூவுலகில் அலைந்து திரிந்து கொண்டிருக்கிறோம் என்று இந்திரன் கூறினார்.<br><br>
    
    
    பகவான் ஸ்ரீ கிருஷ்ணர் தொடர்ந்தார், "இந்திரனும் மற்ற தேவர்களும் இந்த வார்த்தைகளைப் கூறுவதைக் கேட்டு, பரம புருஷரான பகவான் ஸ்ரீ விஷ்ணு பதிலளித்தார், "அனைத்து தேவர்களையும் தோற்கடிக்கக்கூடிய மாயாசக்தியைப் பெற்றவனாக அந்த அரக்கன் இருக்கிறனா? அவனது பெயர் என்ன? அவன் எங்கு வசிக்கிறான்? அவன் தனது பலத்தையும் தைரியத்தையும் எங்கிருந்து பெற்றான்? ஓ இந்திரதேவா! எல்லாவற்றையும் என்னிடம் சொல், பயப்படாதே." என்று கேட்டார். <br><br>
    
    
    அதற்கு இந்திரதேவர் பதிலளித்தார், "ஓ பரமாத்மாவே! ஓ தேவர்களுக்கு தேவனே! ஓ உனது தூய பக்தர்களின் இதயத்தில் உள்ள பயத்தைப் போக்குகிறவரே! ஓ உனது உண்மையான அடியார்களிடம் மிகவும் கருணையுள்ளவரே! ஒரு காலத்தில் பிரம்ம வம்சத்தில் ஒரு சக்தி வாய்ந்த அரக்கன் இருந்தான். அவனது பெயர் நாடிஜங்கன். அவன் அசாதாரணமான பயமுறுத்தும் தன்மை கொண்டவன் மற்றும் தேவர்களை அழிப்பதற்கு முழு ஆர்வத்துடன் இருந்தான். மேலும் அவன் முரா என்ற ஒரு இழிவான மகனைப் பெற்றெடுத்தான். <br><br>
    
    
    "முராவின் மாபெரும் தலைநகரம் சந்திராவதி. சந்திராவதியை இருப்பிடமாகக் கொண்டு, பயங்கரமான தீய மற்றும் சக்திவாய்ந்த முரா அரக்கன் பிரபஞ்சம் முழுவதையும் வென்று, அனைத்து தேவர்களையும் தனது கட்டுப்பாட்டிற்குள் கொண்டு வந்து, அவர்களை தேவலோக அரசவையிலிருந்து விரட்டினான். சொர்க்கத்தின் அரசரான இந்திரனின் சக்தியையும், நெருப்புக் கடவுளான அக்னிதேவனின் சக்தியையும்; மரணத்தின் அதிபதியான யமதர்மர் மற்றும் காற்று கடவுளான வாயுதேவனின் சக்தியையும்; ஈஷன் என்ற  சிவபெருமானின் சக்தியையும்; சோமன்  எனும் சந்திர தேவரின் சக்தியையும்; திசைகளின் அதிபதியான நைருத்தி மற்றும்  பாசி அல்லது நீர் கடவுளான வருணபகவான் ஆகியோரின் சக்தியையும் அவன் கொண்டிருந்தான். சூரியதேவர் போன்று அவனது குணத்தினை மாற்றி ஒளியை வீசத் தொடங்கினான். பின்னர் தன்னை மேகங்களாக மாற்றிக்கொள்கிறான். தேவர்களால் அவனை வெல்வது இயலாத விஷயமாக ஆகிவிட்டது. ஓ பகவான் ஸ்ரீவிஷ்ணுவே! தயவு செய்து இந்த அரக்கனைக் கொன்று தேவர்களை வெற்றிபெறச் செய்வீர்களாக." என்று கேட்டார். <br><br>
    
    
    இந்திரனின் இந்த வார்த்தைகளைக் கேட்ட பகவான் ஸ்ரீ ஜனார்தனர் மிகவும் கோபமடைந்து, "ஓ வலிமையான தேவர்களே!, நீங்கள் அனைவரும் சேர்ந்து இப்போது முராவின் தலைநகரான சந்திரவதியை நோக்கி  படைகளை முன் செலுத்துங்கள்" என்று கூறினார். பகவான் ஸ்ரீ ஹரியினால் உற்சாகப் படுத்தப்பட்ட தேவர்கள் பகவான் ஸ்ரீ ஹரியை தலைமையாகக் கொண்டு சந்திராவதியை நோக்கி படையெடுத்தனர். <br><br>
    
    
    "தேவர்களைக் கண்டதும், அசுரர்களிலே முதன்மையான அசுரனான முரா தனது  ஆயிரக்கணக்கான மற்ற அசுரர்களுடன் சேர்ந்து மிகவும் சத்தமாக கர்ஜிக்கத் தொடங்கினான். அவர்கள் அனைவரும் அற்புதமாக பளபளக்கும் ஆயுதங்களை வைத்திருந்தனர். வலிமைமிக்க அரக்கர்கள் தேவர்களைத் தாக்கினார்கள். தேவர்கள் போர்க்களத்தை விட்டு பத்து திசைகளிலும் ஓடத் தொடங்கினார்கள். பரமபுருஷபகவானான ஸ்ரீ ரிஷிகேஷரைப் போர்க்களத்தில் கண்டதும், கோபமடைந்த அசுரர்கள் கைகளில் பலவிதமான ஆயுதங்களுடன் அவரை நோக்கி விரைந்தனர். வாள், சுதர்ஷன சக்கரம், கதாயுதம் ஆகியவற்றை ஏந்திய பகவான் ஸ்ரீஹரி தனது கூர்மையான நச்சுத்தன்மை கொண்ட அம்புகளால் உடனடியாக அசுரர்கள் அனைவரின்  உயிர்களையும் துளைத்தார். இவ்வாறு பல நூற்றுக்கணக்கான அசுரர்கள் பகவானின் கையால் மடிந்தனர்." <br><br>
    
    
    கடைசியில் முரா என்ற முதன்மையான அரக்கன் பகவானுடன் சண்டையிட ஆரம்பித்தான். முரா தனது மாய சக்தியைப் பயன்படுத்தி, பரம புருஷ பகவான் ஸ்ரீ ஹ்ருஷீகேசர் எந்த ஆயுதங்களைக் கொண்டு வீழ்த்தினாலும் அதனை  பலமற்றதாக ஆக்கினான். உண்மையில், அந்த அரக்கனுக்கு ஆயுதங்கள் தன்னைத் தாக்கும் பூக்கள் போல உணர்ந்தான். பலவகையான ஆயுதங்களைக் கொண்டு  எறியப்பட்டும் அல்லது பிடிக்கப்பட்டும் பகவானால் அரக்கனை வெல்ல முடியாதபோது, ​​இரும்பினால் செய்யப்பட்ட கதாயுதத்தைப் போல வலிமையான தனது வெறும் கைகளால் போரிடத் தொடங்கினார். பகவான் அந்த அரக்கன் முராவுடன் ஒரு ஆயிரம் தேவ வருடங்கள் வரை மல்யுத்தம் செய்தார். பின்னர், அந்த அரக்கனை கொன்றுவிடலாம் என்று முடிவு செய்த  பகவான் சோர்வடைவதுபோல நடித்து, பதரிக ஆஷ்ரமத்தை நோக்கி நடக்காத துவங்கினார். அங்கே யோகிகளில் மிகப் பெரியவரும், பிரபஞ்சத்தின் அதிபதியுமான பகவான் ஸ்ரீயோகேஸ்வரர் என்ற பெயருடன் திகழும் பகவான், இளைப்பாறுவதற்கு செல்வதைப் போல ஹிமாவதி என்ற மிக அழகான குகைக்குள் நுழைந்தார். <br><br>
    
    
     ஓ தனஞ்சயா! ஓ செல்வத்தை வென்றவரே! அந்த குகை தொண்ணூற்றாறு மைல் விட்டம் கொண்டதாகவும் மற்றும் ஒரே ஒரு நுழைவாயில் மட்டுமே இருந்தது. நான் பயந்தது போல  அங்கு சென்று படுத்துக்கொண்டேன். ஓ பாண்டுவின் மகனே! அரக்கன் அந்த குகைக்குள் என்னைப் பின்தொடர்ந்து வந்து, நான் உறங்கிக் கொண்டிருப்பதைப் பார்த்து, தன் உள்ளத்தில், "இன்று நான் இந்த அரக்கர்களைக் கொன்றவனைக் கொன்றுவிடுவேன், என்று நினைத்துக்கொண்டான். தீய மனம் கொண்ட முரா இவ்வாறு திட்டங்களை வகுத்துக்கொண்டிருக்கையில், என் உடலில் இருந்து மிகவும் பிரகாசமான நிறமுடைய ஒரு இளம்பெண் தோன்றினாள்.  <br><br>
    
    
    ஓ பாண்டுவின் மகனே! அவள் பிரகாசிக்கின்ற பலவிதமான ஆயுதங்களுடன் போரிடத் தயாராக இருப்பதை முரா கண்டான். அந்தப் பெண்ணுடன் போரிடச் சவால் விடப்பட்ட முரா தன்னைத் தயார்படுத்திக் கொண்டு அவளுடன் போரிட்டான். ஆனால் அவள் இடைவிடாமல் அவனுடன் போரிட்டதைக் கண்டு முரா மிகவும் ஆச்சரியமடைந்தான்.  அப்போது அசுரர்களின் அரசன் கூறினான், "என் மீது இடி விழுந்தது போல், என்னுடன் மிகவும் வலிமையாக சண்டையிடும் இந்த கோபமான, பயங்கரமான பெண்ணை யார் உருவாக்கியது?" என்று கூறிக்கொண்டு, அந்தப் அரக்கன் அந்தப் பெண்ணுடன் சண்டையைத் தொடர்ந்தான். <br><br>
    
    
    திடீரென்று அந்த ஒளிவீசும் பெண் முராவின் அனைத்து ஆயுதங்களையும் நொறுக்கி, ஒரு கணத்தில் அவனுடைய ரதத்தையும் பறித்தாள். வெறும் கைகளால் தன்னை தாக்கியவளை நோக்கி முரா ஓடினான். ஆனால் அவன் வருவதை  கண்டதும் கோபத்துடன் அப்பெண் முராவின் தலையை வெட்டினாள். இதனால் அரக்கன் உடனே தரையில் விழுந்து யமராஜரின் இருப்பிடம் சென்றான். பகவானின் எஞ்சிய எதிரிகள், பயத்தாலும், உதவியற்ற நிலையிலும், பாதாள லோகத்திற்குள் நுழைந்தனர். <br><br>
    
    
    பின்னர், கண்விழித்த பரமபுருஷ பகவான், தனக்கு முன்னால் இறந்துகிடந்த அரக்கனைப் பார்த்தார். அத்துடன் அப்பெண் இரண்டு கைகளையும் சேர்த்து அவரை வணங்குவதைக் கண்டார். அவரது முகம் ஆச்சரியத்தை வெளிப்படுத்தியது, "இந்தக் கொடிய அரக்கனைக் கொன்றது யார்? எல்லா தேவர்களையும், கந்தர்வர்களையும், இந்திரனையும், இந்திரனின் தோழர்களான மருத்துகளையும் பூவுலகின் ஆட்சியாளரான நாகர்களையும்(பாம்புகள்) எளிதாக வென்ற இந்த அரக்கனைக் கொன்றது யார்?. போர்க்களத்திலிருந்து இந்த குகைக்குள் வந்து நான் உறங்கிய பிறகு இந்த அசுரனைக் கொன்றது யார்?"  <br><br>
    
    அப்போது அந்த இளம்பெண் கூறினாள்,  "உங்களுடைய திருவுருவ உடலிலிருந்து தோன்றிய பிறகு நான்தான் இந்த அரக்கனைக் கொன்றேன். உண்மையில், பகவான் ஸ்ரீஹரியான தாங்கள் உறங்குவதைக் கண்டதும், அவன் உங்களைக் கொல்ல நினைத்தான். இந்த தீயநோக்கத்தைப் புரிந்துகொண்டு, நான்தான்  இந்த அயோக்கியனைக் கொன்றேன். இவ்வாறே எல்லா தேவர்களையும் பயத்திலிருந்து விடுவித்தேன். அனைத்து எதிரிகளின் இதயங்களிலும் பயத்தை உருவாக்கும் நான்தான் தங்களுடைய உள்ளுறை சக்தி (அந்தரங்க சக்தி).  இந்த அரக்கன் கொல்லப்பட்டதைக் கண்டு நீங்கள் ஏன் ஆச்சரியப்படுகிறீர்கள்? என்று தயவுசெய்து சொல்லுங்கள். என்று கேட்டாள். <br><br>
    
    
     பரமபுருஷ பகவான் கூறினார், "ஓ பாவமற்றவளே! இந்த அசுரர்களின் அரசனைக் கொன்றவள் நீதான் என்பதைக் கண்டு நான் மிகவும் மகிழ்ச்சி அடைகிறேன். இவ்வாறு நீ செய்ததால் தேவர்களை மகிழ்ச்சியாகவும், செழிப்பாகவும், ஆனந்தம் நிறைந்ததாகவும் மாற்றிவிட்டாய். மூவுலகிலும் உள்ள தேவர்களுக்கெல்லாம் நீ இன்பம் அளித்ததால், உன்னால் நான் மிகவும் மகிழ்ச்சி அடைகிறேன். மங்களகரமானவளே, நீ விரும்பும் எந்த வரத்தையும் கேள். தேவர்களுக்கிடையில் இது மிகவும் அரிதானதாக இருந்தாலும், சந்தேகமில்லாமல் அதை உங்களுக்குத் தருகிறேன்." என்று பகவான் கூறினார். <br><br>
    
    
    அப்பெண் கூறினாள் "ஓ பகவானே! தாங்கள் என்னால் மகிழ்ச்சியடைந்து எனக்கு ஒரு வரம் கொடுக்க விரும்பினால், இந்த நாளில் விரதம் இருப்பவரின் மிகப்பெரிய பாவங்களிலிருந்து விடுவிக்கும் சக்தியை எனக்கு வழங்குங்கள். இந்த நாளில் (தானியங்கள் மற்றும் கொட்டைகள் தவிர்த்து) விரதம் இருந்து மாலையில் ஒரு வேளை மட்டும் உண்பவருக்கு  புண்ணியத்தில் பாதி கிடைக்க வேண்டும். மதியம் ஒருவேளை மட்டும் உண்பவருக்கு இந்த புண்ணியத்தின் கால் பகுதி கிடைக்க வேண்டும்.  மேலும், நான் தோன்றிய இந்தநாளில் முழு விரதத்தை கட்டாயமாக புலன்களைக் கட்டுப்படுத்தி, விரதத்தைக் கடைப்பிடிப்பவர், இந்த உலகில் அனைத்து வகையான இன்பங்களையும் அனுபவித்த பிறகு, 100 கோடி கல்பங்கள் பகவான் விஷ்ணுவின் இருப்பிடத்தில் இருக்க வேண்டும். உமது கருணையால் நான் கேட்க விரும்பும் வரம் இதுவே, ஓ பகவான் ஜனார்தனரே! ஒருவன் முழு விரதத்தைக் கடைப்பிடித்தாலும், மாலையில் மட்டுமே சாப்பிட்டாலும், அல்லது மதிய வேளையில் மட்டும் சாப்பிட்டாலும், அவனுக்கு தெய்வீக மனப்பான்மையையும், செல்வத்தையும், கடைசியாகத் மோட்சத்தையும் தரவேண்டும் என்று அந்த உள்ளுறைச் சக்தியான அந்த பெண்  பகவானிடம் வரமாகக் கேட்டாள். <br><br>
    
    
    பரம புருஷ பகவான் கூறினார், "ஓ மகத்தான பெண்ணே! நீ என்னிடம்  கேட்டது கொடுக்கப்பட்டது. இந்த உலகில் உள்ள எனது பக்தர்கள் அனைவரும் உனது நாளில் கண்டிப்பாக விரதம் இருப்பார்கள். இதனால் அவர்கள் மூவுலகிலும் புகழ் பெற்று, இறுதியாக என்னுடன் என் வசிப்பிடத்தில் வந்து தங்குவார்கள். ஏனென்றால் எனது ஆழ்நிலை சக்தியான நீ, தேய்பிறையின் பதினோராம் நாளில் தோன்றியதால், அந்த ஏகாதசியில் உன் பெயரைச் சூட்டப்படும். ஒருவர் இந்த ஏகாதசியன்று விரதம் இருந்தால், அவனுடைய பாவங்கள் அனைத்தையும் நீங்கி, அவருக்கு என் திருநாமத்தை வழங்குவேன்.   <br><br>
    
    
    எனக்கு மிகவும் பிடித்தமான வளர்பிறை மற்றும் தேய்பிறை நாட்கள் இவை: திரிதியை (மூன்றாம் நாள்), அஷ்டமி (எட்டாம் நாள்), நவமி (ஒன்பதாம் நாள்), சதுர்த்தசி (பதிநான்காம் நாள்), குறிப்பாக ஏகாதசி (திதி. பதினோராம் நாள்).
    
    
    ஏகாதசியன்று விரதம் இருப்பதன் மூலம் ஒருவர் அடையும் புண்ணியமானது, வேறு எந்த விரதத்தைக் கடைப்பிடிப்பதன் மூலமோ அல்லது எந்த புனித ஸ்தலத்திற்குச் செல்வதன் மூலமோ அடையக்கூடியதை விடவும், பிராமணர்களுக்குத் தொண்டு செய்வதன் மூலம் அடையக்கூடியதை விடவும் பெரியது. இது உண்மை என்று நான் உனக்கு  மிகத் தெளிவாக வாக்களிக்கிறேன். இவ்வாறு அந்த பெண்ணுக்கு ஆசீர்வாதத்தை அளித்துவிட்டு, பரம புருஷரான பகவான் திடீரென மறைந்துவிட்டார். அன்றிலிருந்து ஏகாதசி நாள் பிரபஞ்சம் முழுவதும் மிகவும் புகழுடையதாகவும் புகழ்பெற்றதாகவும் மாறியது.  ஓ அர்ஜுனா! ஒருவன் ஏகாதசியைக் கண்டிப்பாகக் கடைப்பிடித்தால், அவனுடைய எல்லா எதிரிகளையும் கொன்று, அவனுக்கு உயர்ந்த இடத்தை வழங்குகிறேன். உண்மையில், ஒரு நபர் இந்த மகத்தான ஏகாதசி விரதத்தை ஏதேனும் ஒரு முறைப்படி கடைப்பிடித்தால், அவருடைய ஆன்மீக முன்னேற்றத்திற்கு உள்ள அனைத்து தடைகளையும் நீக்கி, வாழ்க்கையின் பக்குவநிலையை அவருக்கு வழங்குகிறேன் என்று பகவான் கூறினார். <br><br>
    
    
    இவ்வாறு, ஓ ப்ருதாவின் மகனே! ஏகாதசியின் தோற்றத்தை நான் உனக்கு விவரித்தேன். உண்மையில், இந்த ஒருநாள் ஏகாதசி விரதம்  அனைத்து வகையான பாவங்களையும் அழிப்பதற்கான மிகவும் புண்ணியமான நாளாகவும், மேலும் இது அனைத்து வகையான பரிபூரணங்களையும் பிரபஞ்சத்தில் உள்ள அனைவருக்கும் வழங்குவதற்காகவும் நன்மை அளிப்பதற்காகவும் தோன்றியது.  ஓ பார்த்தா!  வளர்பிறை மற்றும் தேய்பிறையில் வரும் ஏகாதசிகளுக்கு இடையில் பாகுபாடு காட்டக்கூடாது. இரண்டையும் கடைபிடிக்க வேண்டும். மேலும் அவை மஹா-துவாதசியிலிருந்து வேறுபடக்கூடாது. ஏகாதசி விரதம் கடைபிடிக்கின்ற ஒவ்வொருவரும் இந்த இரண்டிற்கும் வித்தியாசம் இல்லை என்பதை உணர வேண்டும். ஏகாதசிகள் ஒரே திதியை உள்ளடக்கியது. <br><br>
    
    
    ஏகாதசியன்று விதிகள் மற்றும் நிபந்தனைகளைப் பின்பற்றி, முழுமையாக விரதம் இருப்பவர்கள், கருடபகவான் மீது அமர்ந்து பயணிக்கும் பகவான் ஸ்ரீவிஷ்ணுவின் உன்னத இருப்பிடத்தை அடைவார்கள். மகாவிஷ்ணுவிடம் தங்களை அர்ப்பணித்து, தங்கள் முழு நேரத்தையும் ஏகாதசியின் மகிமைகளைப் படிப்பதில் செலவழித்த பெருமைக்குரியவர்கள் மற்றும் ஏகாதசியன்று எதையும் உண்ணாமல் மறுநாள் மட்டுமே உண்பேன் என்று சபதம் செய்பவர்கள் அஷ்வமேத யாகம் செய்பவருக்கு சமமான புண்ணியத்தை அடைகிறார்கள் என்பதில் எந்த சந்தேகமும் இல்லை. <br><br>
    
    
    
    
    "ஓ புண்டரிகாக்ஷா! ஓ தாமரை கண்களை உடைய பகவானே! ஏகாதசிக்கு மறுநாள் துவாதசி அன்று, இப்போது நான் சாப்பிடுகிறேன். எனக்கு அடைக்கலம் கொடுங்கள்" என்று பகவானை பிரார்த்தனை செய்ய வேண்டும். இப்படிச் கூறிவிட்டு, ஞானமுள்ள பக்தர், பகவானின் தாமரை பாதத்தில் சில பூக்களையும் நீரையும் சமர்ப்பித்து, எட்டு எழுத்துக்கள் கொண்ட மந்திரத்தை மூன்று முறை உச்சரித்து பகவானை உணவருந்துமாறு அழைக்க வேண்டும். பக்தர் தனது விரதத்தின் பலனைப் பெற விரும்பினால், அவர் பகவானின் தாமரை பாதத்தில் நீராடி புனிதப்படுத்தப்பட்ட பாத்திரத்தில் உள்ள தண்ணீரைக் குடிக்க வேண்டும். <br><br>
    
    
    துவாதசி அன்று பகலில் உறங்குவது, மற்றவரது வீட்டில் உணவு உண்பது, ஒன்றுக்கு மேற்பட்ட முறை உண்பது, உடலுறவு கொள்வது, தேன் உண்பது, உலோகத்தட்டில் உண்பது, உளுத்தம் பருப்பு, எண்ணெய் தேய்த்தல் போன்றவற்றைத் தவிர்க்க வேண்டும். பக்தர் இந்த எட்டு விஷயங்களையும் துவாதசியன்று கைவிட வேண்டும்.  அன்றைய தினம் வேற்று மதத்தவரிடம் பேச வேண்டுமானால், துளசி இலை அல்லது அமலக்கிப் பழம் சாப்பிட்டு தன்னைத் தூய்மைப்படுத்த வேண்டும். அரசர்களில் சிறந்தவரே, ஏகாதசியன்று நண்பகல் முதல் துவாதசி அன்று விடியும் வரை விரதமிருந்து பின்னர் நீராடி, பகவானை வழிபடுதல், தானம் செய்தல், தூபம் மற்றும் ஆரத்தி செய்தல் உள்ளிட்ட தெய்வீகப் பணிகளில் தன்னை ஈடுபடுத்திக் கொள்ள வேண்டும்.  துவாதசியன்று ஏகாதசி விரதத்தை சரியாகக் கடைப்பிடிக்க முடியாமல் சிரமப்பட்டால், தண்ணீர் குடித்து முறித்து, அதன் பிறகு மீண்டும் சாப்பிட்டால் தவறில்லை. <br><br>
    
    
    விஷ்ணுவின் பக்தர் ஒருவர் இரவும் பகலும் பகவானைப் பற்றிய அனைத்து மங்களகரமான விஷயங்களையும் மற்றொரு பக்தரின் வாயிலிருந்து கேட்கிறார். அவர் பகவானின் தேவலோகத்திற்கு உயர்த்தப்பட்டு 100 கோடி கல்பங்கள் அங்கே வசிப்பார். ஏகாதசியின் மகிமைகளைப் பற்றி ஒரு வாக்கியத்தைக் கேட்டாலும், பிராமணரைக் கொன்ற பாவத்தில் இருந்து விடுபடுகிறார். இதில் எந்த சந்தேகமும் இல்லை. என்றென்றும் பகவான் ஸ்ரீவிஷ்ணுவை வழிபடுவதற்கு ஏகாதசியன்று விரதத்தைக் கடைப்பிடிப்பதை விடச் சிறந்த வழி வேறு எதுவும் இருக்காது. <br><br>
    
    
    பவிஷ்ய-உத்தர புராணத்திலிருந்து மார்கசீர்ஷ - கிருஷ்ணபட்ச ஏகாதசி அல்லது உத்பன்ன ஏகாதசியின் மகிமைகளின் விளக்கம்  இவ்வாறு முடிகிறது. <br><br>
    </p>
            
    <h3>19. மோக்க்ஷதா ஏகாதசி    </h3>
    <p class="two text-justify">மோக்க்ஷதா ஏகாதசி என்பது இரண்டு விஷயத்தில் மிகவும் சிறப்பு வாய்ந்த ஏகாதசியாக கருதப்படுகிறது. ஒன்று குருக்ஷேத்திரப் போர்க்களத்தில் (தற்போது ஜோதிஷ தீர்த்தம் என்று அழைக்கப்படும் இடத்தில்). பகவான் ஸ்ரீ கிருஷ்ணர் அர்ஜுனனுக்கு ஸ்ரீமத் பகவத் கீதையை உபதேசித்த மங்களகரமான நாள் மோக்ஷதா ஏகாதசி ஆகும்..


        மற்றொன்று இந்த நாளில் தகுதியான ஒருவருக்கு ஸ்ரீமத் பகவத் கீதையை தானமாகவோ அல்லது பரிசாகவோ அளிக்கும் எவருக்கும்  பகவான் ஸ்ரீ கிருஷ்ணரால் அபரிமிதமான ஆசிகள் கிடைக்கப்பெறுகிறது.
        
        
        பிரம்மாண்ட புராணத்திலிருந்து மோக்ஷதா ஏகாதசியின் பண்டைய வரலாறு:<br><br>
        
        
        யுதிஷ்டிர மஹாராஜர் கேட்டார், "ஓ பகவான் விஷ்ணுவே! ஓ அனைத்திற்கும் எஜமானனே! ஓ மூன்று உலகங்களின் இன்பமே! ஓ முழு பிரபஞ்சத்தின் ஆண்டவனே! ஓ உலகத்தைப் படைத்தவனே!  ஓ புராண புருஷா! ஓ அனைத்து உயிரினங்களிலும் சிறந்தவரே! நான் உங்களுக்கு எனது மிகவும் மரியாதைக்குரிய வணக்கங்களைச் சமர்ப்பிக்கிறேன்."<br><br>
        
        
        "ஓ தேவாதி தேவா! அனைத்து உயிர்களின் நன்மைக்காக, என்னிடம் உள்ள சில கேள்விகளுக்கு தயவுசெய்து பதிலளிக்குமாறு கேட்டுக்கொள்கிறேன். மார்கழி (நவம்பர்-டிசம்பர்) மாதத்தின் வளர்பிறை நாட்களில் ஏற்படும் மற்றும் அனைத்து பாவங்களையும் நீக்கும் ஏகாதசியின் பெயர் என்ன? ஒருவர் அதை எவ்வாறு சரியாகக் கடைப்பிடிக்க வேண்டும்? அந்த புனிதமான நாட்களில் எந்த தெய்வத்தை  வழிபடப்பட வேண்டும்? பகவானே! இதை எனக்கு முழுமையாக விளக்குங்கள்" என்று யுதிஷ்டிரர் வினவினார்.<br><br>
        
        
        அதற்கு பரமபுருஷ பகவான் ஸ்ரீ கிருஷ்ணர் பதிலளித்தார், "அன்புள்ள யுதிஷ்டிரா!, உமது கேள்வி மிகவும் மங்களகரமானது மற்றும் இது உமக்கு புகழைத் தரும். மார்கழி மாதத்தின் தேய்பிறை காலத்தில் நிகழும் உத்பன்ன மகாதுவாதசி பற்றி நான் முன்பு உங்களுக்கு விளக்கியது போல, மார்கழி மாதத்தின் வளர்பிறை காலத்தில் வரும் இந்த ஏகாதசியைப் பற்றி நான் இப்போது தங்களுக்குச் கூறுகிறேன். இந்த ஏகாதசி மூவுலகிலும் உயிருள்ள மற்றும் உயிரற்ற அனைத்திற்கும் பயனளிக்கும். முரா என்ற அரக்கனைக் கொல்ல என் உடலிலிருந்து ஏகாதசி தேவி தோன்றிய நாள் இந்த நாளாகும். <br><br>
        
        
        இந்த ஏகாதசி மோக்க்ஷதா என்று புகழ்பெற்றது. ஏனென்றால் அது உண்மையான பக்தரை அனைத்து பாவ வினைகளிலிருந்தும் சுத்திகரித்து அவருக்கு மோட்சத்தை அளிக்கிறது. இந்த நன்னாளில் வழிபடக்கூடிய பகவான் ஸ்ரீதாமோதரரை முழு கவனத்துடன் தூபம், நெய் தீபம், நறுமண மலர்கள் மற்றும் துளசி மஞ்சரிகள் (மொட்டுகள்) ஆகியவற்றைக் கொண்டு வணங்க வேண்டும்.<br><br>
        
        
        ஓ புனிதமான அரசர்களில் சிறந்தவனே! இந்த அற்புதமான ஏகாதசியின் பழமையான மற்றும் மங்களகரமான வரலாற்றை நான் உங்களுக்குக் கூறுவதை தயவுசெய்து கேளுங்கள். இந்த வரலாற்றைக் கேட்டாலே அஷ்வமேத யாகம் செய்த புண்ணியத்தை அடையலாம். இந்த புண்ணியத்தின் தாக்கத்தால், ஒருவருடைய முன்னோர்கள், தாய்மார்கள், மகன்கள், பிற உறவினர்கள் மற்றும் நரகத்திற்குச் சென்றவர்கள் ஆகியோர் விடுபட்டு சொர்க்க லோகத்திற்குச்  செல்லலாம். இந்தக் காரணத்திற்காகவே, ஓ அரசே! நீங்கள் இந்தக் கதையை மிகுந்த கவனத்துடன் கேட்க வேண்டும்.<br><br>
        
        
        ஒரு காலத்தில் சம்பகாநகரம் என்ற அழகிய நகரம் இருந்தது. அது பக்திமிக்க வைணவர்களால் புகழ்பெற்றது. அந்த நகரின் மன்னர் வைகானாசர் ஆவார். சிறந்த ராஜரிஷியான வைகானாசர் தனது குடிமக்களை தனது சொந்த மகன்கள் மற்றும் மகள்களைப் போல காத்து ஆட்சி செய்தார். அந்தத் தலைநகரில் இருந்த பிராமணர்கள் நான்குவகை வேத அறிவில் வல்லவர்கள்.<br><br>
        
        
        அரசர், முறையாக ஆட்சி செய்து கொண்டிருந்த போது, ​​ஒரு இரவு கனவில் தன் தந்தையானவ்ர்,  யமதர்மர் ஆட்சி செய்யும் நரகத்தில் வேதனையால் அவதிப்படுவதைக் கண்டார். அரசர் வைகானாசர் அவர்கள் தன் தந்தையின் மீது பரிவு கொண்டு கண்ணீர் வடித்தார். மறுநாள் காலை, மன்னர் வைகானசர் தனது கனவில் கண்டதை இருபிறப்பு எய்தியவர்களான கற்ற பிராமணர்களின் சபையில் ஆலோசித்தார்.<br><br>
        
        
        அரசர் அவர்களிடம், "ஓ பிராமணர்களே! நேற்றிரவு கனவில் என் தந்தை நரகத்தில் துன்பப்படுவதைக் கண்டேன். அவர் வேதனையில் அழுதார், "ஓ மகனே! இந்த நரக வேதனையிலிருந்து என்னை விடுவிக்கவும்" என்று கேட்டுக் கொண்டார். ஆதலால்  இப்போது என் மனதில் அமைதி இல்லை. இந்த அழகான ராஜ்ஜியத்தைக்கூட என்னால் அனுபவிக்க முடியாததாகிவிட்டது. என்னிடமிருந்த குதிரைகள், யானைகள், தேர்கள் மற்றும் என் கருவூலத்தில் உள்ள  பெரும் செல்வத்தினால் கூட எனக்கு மகிழ்ச்சியைத் தர முடியவில்லை” என்று கூறினார்.<br><br>
        
        
        "ஓ பிராமணர்களில் சிறந்தவர்களே! எனது சொந்த மனைவி மற்றும் மகன்களும் கூட, என் தந்தை அந்த நரகத்தின் சித்திரவதைகளை நான் கண்டதிலிருந்து, அனைவரும் மகிழ்ச்சியற்றவர்களாகிவிட்டனர்.  ஓ பிராமணர்களே! இந்தத் துன்பத்தைப் போக்க நான் எங்கு செல்ல வேண்டும்? என்ன செய்ய வேண்டும்?" பயத்தாலும் துக்கத்தாலும் என் உடல் எரிகிறது. தயவு செய்து என்ன மாதிரியான தர்மம், என்ன விரதம், என்ன துறவு, அல்லது என்ன ஆழ்ந்த தியானம் செய்து,  என் தந்தையை அந்த வேதனையிலிருந்து விடுவிப்பேன்? அல்லது என் மூதாதையர்களுக்கு விடுதலையை வழங்குவதற்கு  நான் எந்த தெய்வத்திற்கு சேவை செய்ய வேண்டும்? என்பதை எனக்குச் சொல்லுங்கள்”, என்று அரசர் கேட்டார்.<br><br>
        
        
        ஓ பிராமணர்களில் சிறந்தவர்களே! ஒருவனுடைய தந்தை நரக கிரகத்தில் துன்பப்பட வேண்டியிருந்தால், ஒருவன் சக்தி வாய்ந்த மகனாக இருந்து என்ன பயன்? உண்மையில், அத்தகைய மகனின் வாழ்க்கை அவருக்கும் அவரது முன்னோர்களுக்கும் முற்றிலும் பயனற்றது என்றார் அரசர்.
        
        
        இருபிறப்பு எய்திய பிராமணர்கள் அரசரிடம், "ஓ அரசே! இங்கிருந்து வெகு தொலைவில் உள்ள மலைக் காட்டில் ஒரு பெரிய துறவியான பர்வத முனிவர் வசிக்கும் ஆசிரமம் உள்ளது. தயவு செய்து அவரிடம் செல்லுங்கள். ஏனென்றால் அவர் திரிகாலத்தையும் (கடந்த காலம், நிகழ்காலம் மற்றும் எதிர்காலம்) உணர்ந்த ஞானி ஆவார். மேலும் உங்கள் துன்பத்திலிருந்து விடுபட நிச்சயமாக அவர் உங்களுக்கு உதவ முடியும்.
        
        
        "இந்த அறிவுரையைக் கேட்டதும், மன உளைச்சலுக்கு ஆளான மன்னர், புகழ்பெற்ற முனிவரான பர்வத முனிவரின் ஆசிரமத்திற்கு உடனடியாகப் பயணம் செய்தார். <br><br>
        
        
        ஆசிரமம் உண்மையில் மிகப் பெரியதாக இருந்தது. மேலும் நான்கு வேதங்களின் (ரிக், யஜுர், சாம மற்றும் அர்த்தவம்) புனிதமான பாடல்களைப் பாடுவதில் பல கற்றறிந்த முனிவர்கள் அங்கிருந்தனர்.<br><br>
        
        
        அப்புனித ஆசிரமத்தை நெருங்கியபோது, பிரம்மதேவர் மற்றும் வியாச முனிவர் போன்று, நூற்றுக்கணக்கான திலகங்களால் அலங்கரிக்கப்பட்ட (அங்கீகரிக்கப்பட்ட அனைத்து சம்பிரதாயங்களிலிருந்தும்) முனிவர்களின் சபையில் பர்வத முனிவர் அமர்ந்திருப்பதை மன்னர் பார்த்தார். <br><br>
        
        
        "மன்னன் வைகானாசர் பர்வத முனிவருக்கு தனது தலையை தாழ்த்தி பணிவான வணக்கங்களைச் செலுத்தினார். பின்னர் அவர் முழு உடலையும் சாய்த்து சாஷ்டாங்கமாக  வணங்கினார்.<br><br>
        
        
        மகாராஜர் சபையில் அமர்ந்த பிறகு, பர்வத முனிவர் மன்னரின் பரந்த ராஜ்ஜியத்தின் ஏழு உறுப்புகள் (அவரது அமைச்சர்கள், அவரது கருவூலம், அவரது இராணுவப் படைகள், அவரது கூட்டாளிகள், பிராமணர்கள், நிகழ்த்தப்பட்ட யாகங்கள், தேவைகள் மற்றும் குடிமக்கள்  உள்பட ) பற்றி அவரிடம் கேட்டார். <br><br>
            மகாராஜரின் ராஜ்ஜியம் பிரச்சனைகள் இல்லாததாக உள்ளதா? என்றும், எல்லோரும் அமைதியாகவும், மகிழ்ச்சியாகவும், திருப்தியாகவும் இருக்கிறார்களா என்றும் முனிவர் அவரிடம் கேட்டார். <br><br>
        
        இந்த கேள்விகளுக்கு அரசர் பதிலளித்தார், 'ஓ புகழ்பெற்ற சிறந்த முனிவரே! உமது கருணையால், எனது ராஜ்யத்தின் ஏழு உறுப்புகளும் சிறப்பாகச் செயல்படுகின்றன.  ஒரு பிரச்சனை சமீபத்தில் எழுந்துள்ளது. ஓ பிராமணரே! அதைத் தீர்க்க, இருபிறப்பு எய்திய பிராமணர்களின் உதவி மற்றும் வழிகாட்டுதலின்படி  நான் தங்களிடம் வந்துள்ளேன்.<br><br>
        
        பின்னர், எல்லா முனிவர்களிலும் சிறந்தவரான பர்வத முனிவர் கண்களை மூடிக்கொண்டு மன்னனின் கடந்த காலத்தையும் நிகழ்காலத்தையும் எதிர்காலத்தையும் பற்றி தியானித்தார். சில நிமிடங்களுக்குப் பிறகு அவர் கண்களைத் திறந்து, 'உன் தந்தை ஒரு பெரிய பாவத்தின் விளைவை அனுபவிக்கிறார். அது என்னவென்று நான் கண்டுகொண்டேன். அவரது முந்தைய வாழ்க்கையில் அவர் தனது மனைவியுடன் சண்டையிட்டார் மற்றும் அவளது மாதவிடாய் காலத்தில் வலுக்கட்டாயமாக அவளை பாலியல் ரீதியாக அனுபவித்தார். அவள் அவனது முயற்சிகளை எதிர்க்கவும் முயன்றாள். மேலும் "யாராவது என்னைக் காப்பாற்றுங்கள்! தயவு செய்து, ஓ கணவரே! என் மாதாந்திர காலத்தின் குறுக்கிடாதீர்கள்! என்று கூறினாள். அப்போதும் அவன் அச்செயலை நிறுத்தவோ, அவளைத் விட்டுவிடவோ இல்லை. இந்தக் கொடிய பாவத்தின் காரணமாகத்தான் உங்கள் தந்தை இப்போது நரக வேதனைக்கு ஆளானார்.<br><br>
        அப்போது மன்னன் வைகானாசர், "ஓ முனிவர்களில் பெரியவரே! எந்த விரதம் அல்லது தொண்டு மூலம் நான் என் அன்பான தந்தையை இத்தகைய நிலையிலிருந்து விடுவிப்பேன்? தயவு செய்து, இறுதி விடுதலையை (மோட்சத்தை) நோக்கிய அவரது முன்னேற்றத்திற்குப் பெரும் தடையாக இருக்கும் அவரது பாவ வினைகளின் சுமையை நான் எவ்வாறு விடுவிப்பது? மற்றும் அகற்றுவது? என்பதைச் சொல்லுங்கள்." என்று கேட்டார்.<br><br>
        
        அதற்கு பர்வத முனிவர், 'மார்கழி மாதத்தின் வளர்பிறை நாட்களில் மோக்ஷதா என்ற ஏகாதசி வருகிறது. இந்த புனிதமான ஏகாதசியை நீங்கள் கண்டிப்பாக, முழு விரதத்துடன் கடைபிடித்து, அதனால் நீங்கள் அடையும் புண்ணியத்தை உங்கள் தந்தைக்கு நேரடியாக அளித்தால், அவர் வேதனையிலிருந்து விடுபட்டு உடனடியாக விடுதலை பெறுவார்.<br><br>
        
            "இதைக் கேட்ட மன்னன் வைகானாசர்,  முனிவருக்கு மிகுந்த நன்றியைத் தெரிவித்துவிட்டு, தனது விரதத்தை (கடுமையான சடங்கு) செய்ய அரண்மனைக்குத் திரும்பினார். <br><br>
        
        
        ஓ யுதிஷ்டிரா! கடைசியாக மார்கழி மாதத்தின் வளர்பிறையில் ஏகாதசி வந்தபோது, ​​மன்ன வைகானாசர் ஏகாதசி திதி வரும் வரை காத்திருந்தார். பின்னர் அவர் தனது மனைவி, குழந்தைகள் மற்றும் பிற உறவினர்களுடன் ஏகாதசி விரதத்தை முழுமையாகவும் முழு நம்பிக்கையுடனும் கடைப்பிடித்தார்.<br><br>
        
        
        இந்த விரதத்தின் பலனை அவர் தனது தந்தைக்கு கடமையுணர்வுடன் தானமாக  கொடுத்தார். அவர் அந்த கடமையைச் செய்யும்போது, ​​​​வானத்தில் மேகங்களுக்குப் அப்பால் இருந்து பார்த்த தேவர்களிடமிருந்து அழகான மலர் இதழ்கள் மழையாகப் பொழிந்தன. மன்னனின் தந்தை பின்னர் தேவர்களின் தூதர்களால் பாராட்டப்பட்டு தேவலோகத்திற்கு அழைத்துச் செல்லப்பட்டார்.<br><br>
        
        
        அவர் தனது மகனைக் கடந்து, ​​​​பூலோகத்திலிருந்து தேவலோகத்திற்கு செல்லும்போது, ​​ மன்னர் வைகானாசரிடம், 'ஓ என் அருமை மகனே! உனக்கு எல்லா ஐஸ்வர்யங்களும் கிடைக்கப்பெறும்! என்று கூறினார்.  இறுதியாக, அவர் சொர்க்க லோகத்தை அடைந்தார். அங்கு அவர் புதிதாகப் பெற்ற தகுதியுடன் கூடிய உடலைக் கொண்டு  மீண்டும் பகவான் ஸ்ரீ கிருஷ்ணர் அல்லது பகவான் ஸ்ரீ விஷ்ணுவுக்கு பக்தி சேவை செய்ய முடியும். மேலும் சரியான நேரத்தில் பகவானின் நித்ய  வாசஸ்தலத்திற்கு சென்றார்.<br><br>
        
        
        பகவான் ஸ்ரீ கிருஷ்ணர் கூறுகிறார், "ஓ பாண்டுவின் மகனே! ஒருவன் புனிதமான மோக்ஷதா ஏகாதசியை எப்போதும் கூறப்பட்ட விதிகள் மற்றும் நிபந்தனைகளைப் பின்பற்றி கடைபிடித்தால், மரணத்திற்குப் பிறகு அவர் மோட்சத்தை அடைகிறார் என்றார்.<br><br>
        
        
        ஓ யுதிஷ்டிரா! மார்கழி மாதத்தின் வளர்பிறை நாட்களில் வரும் இந்த ஏகாதசியை விட சிறந்த விரத நாள் எதுவுமில்லை. ஏனென்றால் இது ஒரு புனிதமான மற்றும் பாவமற்ற நாள் ஆகும்.<br><br>
            
        சிந்தாமணி (எல்லா ஆசைகளையும் தரும் ரத்தினம்) போன்ற இந்த ஏகாதசி விரதத்தை உண்மையுடன் கடைப்பிடிப்பவர், கணக்கிடுவதற்கு மிகவும் அரிதான சிறப்பானப் பலன்களை பெறுகிறார். இந்த நாளில் விரதம் இருந்தால் ஒருவரை நரக வாழ்க்கையிலிருந்து சொர்க்க கிரகங்களுக்கு உயர்த்த முடியும். ஏகாதசியை தனது சொந்த ஆன்மிக நலனுக்காக அனுசரித்தால் இது ஒருவரை கடவுளிடம் திரும்பிச் செல்ல உயர்த்துகிறது. ஒருபோதும் இந்த ஜட உலகத்திற்குத் திருப்பாது  என்று பகவான் ஸ்ரீ கிருஷ்ணர் கூறுகிறார்.<br><br>
        
        
        இவ்வாறு பிரம்மாண்ட புராணத்தில் இருந்து மார்கழி மாத-சுக்லபட்ச ஏகாதசி அல்லது மோக்ஷதா ஏகாதசியின் மகிமைகளை விவரிப்பு  நிறைவடைகிறது
         </p>      
            
            
         <h3>20. சபல ஏகாதசி    </h3>
         <p class="three text-justify">யுதிஷ்டிர மன்னர், "ஓ என் அன்பான பகவான் ஸ்ரீ கிருஷ்ணரே! பௌஷ மாதத்தின் (டிசம்பர்-ஜனவரி) தேய்பிறை நாட்களில் நிகழும் ஏகாதசியின் பெயர் என்ன? அது எவ்வாறு அனுசரிக்கப்படுகிறது? அந்த புனித நாளில் எந்த தெய்வத்தை வழிபட வேண்டும்? தயவு செய்து இதன் விவரங்களை நான் புரிந்து கொள்வதற்காக பகவான் ஸ்ரீஜனார்தனரே எனக்கு முழுமையாகச் சொல்லுங்கள்"  என்று கேட்டார்.<br><br>


            பரம புருஷ பகவான் ஸ்ரீ கிருஷ்ணர் பதிலளித்தார். "ஓ அரசர்களில் சிறந்தவரே! நீங்கள் கேட்க விரும்புவதால், பௌஷ-கிருஷ்ண ஏகாதசியின் பெருமைகளை நான் உங்களுக்கு முழுமையாக விவரிக்கிறேன்" என்றார்.<br><br>
            
            
            ஏகாதசியன்று முழு விரதத்தைக் கடைப்பிடிப்பதனால்  நான் மகிழ்ச்சியடைவது போல் தியாகம் அல்லது தானம் செய்வதால் மகிழ்ச்சியடைவதில்லை. ஒருவரால் இயன்றவரை, பகவான் ஸ்ரீஹரியின் நாளான ஏகாதசியன்று விரதம் இருக்க வேண்டும்.<br><br>
            
            
            "ஓ யுதிஷ்டிரரே! துவாதசியில் கலந்துவரும் பௌஷ-கிருஷ்ண ஏகாதசியின் மகிமைகளை எண்ணங்களை சிதறடிக்காமல் ஒருமுகப்படுத்தி கவனமாக கேட்க வேணடும்.<br><br>
            
            
            நான் முன்பு விளக்கியது போல், ஒவ்வொரு ஏகாதசிகளுக்கும் இடையே வேறுபாடு காட்டக்கூடாது. ஓ அரசே! மனித குலத்தின் நன்மைக்காக நான் இப்போது பௌஷ-கிருஷ்ண ஏகாதசியை அனுசரிக்கும் செயல்முறையை உங்களுக்கு விவரிக்கிறேன்.<br><br>
            
            
            பௌஷ-கிருஷ்ண ஏகாதசியானது சபல ஏகாதசி என்றும் அழைக்கப்படுகிறது. இந்த புனித நாளில் ஒருவர் பகவான் ஸ்ரீநாராயணரை வழிபட வேண்டும். ஏனெனில் அவர்தான் ஆளும் தெய்வம். ஒருவர் ஏற்கனவே விவரிக்கப்பட்ட ஏகாதசியின்  விதிமுறைகளை அவ்வாறே பின்பற்றி இந்த விரதத்தையும் இருக்க வேண்டும்.<br><br>
            
            
            பாம்புகளில் சேஷ நாகம் சிறந்தது. பறவைகளில் கருடன் சிறந்தது. யாகங்களில் அஸ்வமேத யாகம் சிறந்தது. நதிகளில் அன்னை கங்கை சிறந்தவள்.  பகவான்களில் பரமபுருஷ பகவான் ஸ்ரீவிஷ்ணு சிறந்தவர். இரண்டு கால்கள் கொண்டவர்களில் பிராமணர்கள் சிறந்தவர்கள். அதேபோல், அனைத்து விரத நாட்களிலும் ஏகாதசியே மிகவும் சிறந்தது.<br><br>
            
            
            ஓ பரத வம்சத்தில்பிறந்த அரசர்களில் முதன்மையானவரே! எவர் ஏகாதசியைக் சிரத்தையாகக் கடைப்பிடிக்கிறார்களோ, அவர் எனக்கு மிகவும் பிரியமானவராகவும், எல்லா வகையிலும் என்னை வணங்கக்கூடியவராகவும் மாறுகிறார். <br><br>
            
            
            இப்போது சபல ஏகாதசியை அனுசரிப்பதற்கான செயல்முறையை நான் விவரிக்கும்போது தயவுசெய்து கேளுங்கள்.<br><br>
            
            
            சபல ஏகாதசியன்று எனது பக்தர்கள் எனக்கு இடம், காலம்  மற்றும்  ஆகியவை தேர்ந்தெடுத்து சூழ்நிலைக்கு ஏற்ப புதிய பழங்களை அளித்து என்னை வணங்க வேண்டும். மேலும் அனைத்துவிதத்திலும் மங்களகரமான பரம புருஷ பகவானாக என்னை தியானிக்க வேண்டும்.<br><br>
            
            
            அவர் பெரியெலுமிச்சை பழம், மாதுளை, வெற்றிலை மற்றும் இலைகள், தேங்காய், கொய்யா, பருப்பு வகைகள் (பாதாம், முந்திரி போன்றவை), கிராம்பு, மாம்பழங்கள் மற்றும் பல்வேறு வகையான நறுமணப்பொருட்களை கொண்டு வணங்க வேண்டும்.<br><br>
            
            
            அவர் தூபம் போட வேண்டும் மற்றும் பிரகாசமான நெய் விளக்குகளை ஏற்ற வேண்டும். ஏனெனில் சபல ஏகாதசியன்று அத்தகைய விளக்குகள் மிகவும் மகிமை வாய்ந்தது. பக்தர் ஏகாதசி இரவில் விழித்திருக்க முயற்சிக்க வேண்டும்.<br><br>
            
            
            பகவான் ஸ்ரீநாராயணரின் மகிமைகளைப் பாடி இரவு முழுவதும் விழித்திருந்து விரதம் இருந்தால் எவ்வளவு புண்ணியம் கிடைக்கும் என்று நான் கூறுவதை தயவுசெய்து கவனத்துடன் கேளுங்கள்.<br><br>
            
            
            ஓ அரசர்களில் சிறந்தவரே! இந்த சபல ஏகாதசியன்று விரதம் இருப்பதன் மூலம் ஒருவர் பெறும் புண்ணியத்திற்கு நிகரான அல்லது சிறந்த புண்ணியத்தை எந்த யாகமோ, யாத்திரையோ அளிக்காது.  அத்தகைய விரதம் குறிப்பாக இரவு முழுவதும் விழித்திருக்க முடிந்தால் பூலோக கணக்குப்படி ஐயாயிரம் ஆண்டுகள் துறவறம் செய்த அதே தகுதியை உண்மையுள்ள பக்தருக்கு வழங்குகிறது. <br><br>
            
            
            ஓ அரசர்களில் சிங்கமே! இந்த தெய்வீக ஏகாதசியின் பிரபலமான, பெருமைமிக்க வரலாற்றை என்னிடமிருந்து  கேளுங்கள்.<br><br>
            
            
            ஒரு காலத்தில் சம்பாவதி என்ற நகரம் இருந்தது. அதை புனித மன்னன் மாகிஷ்மாதன் ஆட்சி செய்தார். அவருக்கு நான்கு மகன்கள் இருந்தனர். அவர்களில் மூத்தவரான லும்பகன், எப்போதும் எல்லா விதமான பாவச் செயல்களிலும் ஈடுபட்டு வந்தான். மற்றவர்களின் மனைவிகளுடன் முறைகேடான உடலுறவு, சூதாட்டம், பிரபலமான விபச்சாரிகளுடன் தொடர்ந்து தொடர்புகொள்ளுதல் போன்ற அவனது தீய செயல்கள் அவனது தந்தை மாகிஷ்மதனின் செல்வத்தை படிப்படியாகக் குறைத்தன.<br><br>
            
            
            லும்பகன், பகவானின் அதிகாரம் பெற்ற உலகத்திலுள்ள பல தேவர்களையும், பக்தர்களையும், அதே போல் பிராமணர்களையும் மிகவும் கடுமையாக விமர்சித்தான்.  மேலும், அவன் ஒவ்வொரு நாளும் தனது வழியில் வைஷ்ணவர்களை எதிர்த்தான். கடைசியில் மாகிஷ்மாதன், தன் மகனின் வருந்தாத வெட்கக்கேடான நிலையைக் கண்டு, அவனைக் காட்டிற்கு அனுப்பிவிட்டார். மன்னருக்குப் பயந்து, இரக்கமுள்ள உறவினர்கள் கூட லும்பகனின் பாதுகாப்பிற்கு வரவில்லை. மன்னர் தனது மகன் மீது கோபமாக இருந்தார். லும்பகன் மிகவும் பாவகரமானவனாக இருந்தான். நிராகரிக்கப்பட்ட லும்பகன் தன்னை காட்டிற்கு அனுப்பப்ட்டதை நினைத்து, 'என் தந்தை என்னை காடடிற்கு அனுப்பிவிட்டார்.  என் உறவினர்கள் ஒருவர்கூட ‘ஆட்சேபனை செய்கிறேன்’ என்று ஒரு விரலைத் கூட உயர்த்தவில்லை. நான் இப்போது என்ன செய்வது?' என்று யோசித்தான். தன்னை பாவமாக மாற்றிக்கொண்டு, 'இரவுநேரத்தில் நகரத்திற்குச் சென்று அங்குள்ள செல்வத்தைக் கொள்ளையடித்து மீண்டும் பகலில் வந்து காட்டில் தங்கிகொள்ளலாம் என்று திட்டம் தீட்டினான். அப்படி நினைத்துக் கொண்டு பாவியான லும்பகன் காட்டின் இருளுக்குள் நுழைந்தான். அவன் பகலில் காட்டிலுள்ள பல விலங்குகளைக் கொன்றான். இரவில் நகரத்திலிருந்து அனைத்து வகையான மதிப்புமிக்க பொருட்களையும் திருடினான். நகரவாசிகள் பலமுறை அவனைப் பிடித்தனர். ஆனால் மன்னருக்கு பயந்து அவர்கள் அவனை விட்டுவிட்டனர்.  லும்பகன் பூர்வ ஜென்மத்தில் செய்த பாவங்கள்தான், அரச வசதிகளை இழந்து, சாதாரண சுயநலத் திருடனைப் போல செயல்படுகிற நிலைக்குத் தள்ளப்பட்டிருக்க வேண்டும் என்று மனதிற்குள் நினைத்துக் கொண்டனர். மாமிச உணவு உண்பவனாக இருந்தாலும்,  லும்பகன் தினமும் பழங்களை சாப்பிட்டான்.<br><br>
            
            
            அவன் பகவான் ஸ்ரீ வாசுதேவருக்கு மிகவும் பிரியமான ஒரு பழைய ஆலமரத்தடியில் வசித்து வந்தான். உண்மையில், பலர், அக்காட்டில் உள்ள எல்லா மரங்களுக்கும் அதிபதியாக இருக்கும் தேவர்களாகவே கருதி  அந்த ஆலமரத்தை வழிபட்டனர். காலப்போக்கில், லும்பகன் பாவம் மற்றும் கண்டிக்கத்தக்க பல செயல்களைச் செய்து கொண்டிருந்தபோது, ​​​​சபல ஏகாதசி வந்தது. ஏகாதசி (தசமி) தினத்தன்று, லும்பகன் இரவு முழுவதையும் தூங்காமல் கழிக்க வேண்டியிருந்தது. ஏனெனில் அவன் தனது சிறிய படுக்கையினால் கடுமையான குளிரை உணர்ந்தான். அந்த குளிர் அவனுடைய எல்லா அமைதியையும் கெடுத்தது. அதுமட்டுமல்லாமல் கிட்டத்தட்ட அவனுடைய வாழ்க்கையையே பறித்தது.  சூரியன் உதிக்கும் நேரத்தில் (மறுநாள் காலை) இறந்துவிடும் நிலைபோல், பற்கள் சத்தமிட்டு கடித்துக்கொண்டு, மயக்க நிலையில் இருந்தான். உண்மையில் அந்த ஏகாதசியன்று காலை முழுவதும், அவன் அந்த மயக்கத்திலேயே இருந்தான்.  மேலும், அவனது மயக்க நிலையில் இருந்து எழுந்திருக்க முடியவில்லை.<br><br>
            
            
            "சபல ஏகாதசியின் நடுப்பகல் வந்ததும், பாவம் செய்த லும்பகன் கடைசியாக அந்த ஆலமரத்தடியில் இருந்து எழுந்தான். ஆனால் அவன் எடுத்து வைக்கும் ஒவ்வொரு அடியிலும் தடுமாறி கீழே விழுந்தான். ஒரு முடவனைப்(நொண்டி)போல, காட்டின் நடுவே பசியாலும் தாகத்தாலும் மிகவும் அவதிப்பட்டு, மெதுவாகவும் தயங்கி தயங்கி நடந்தான். லும்பகன் மிகவும் பலவீனமாக இருந்ததால், அந்த நாள் முழுவதும் சென்று ஒரு மிருகத்தைக்கூட கொல்வதற்கு, கவனம் செலுத்தவோ அல்லது சக்தியை ஒன்றுசேர்க்கவோ அவனால் முடியவில்லை. மாறாக, தன்னுடைய சொந்த முயற்சியினால் தரையில் விழுந்த பழங்களை சேகரிக்கும் நிலைக்கு அவன் தள்ளப்பட்டான். அவன் தனது  வீடாகக் கருதும் ஆலமரதிடம் திரும்பிய நேரத்தில், சூரியன் மறைந்துவிட்டது.<br><br>
            
            
            லும்பகன், பழங்களை அவனுக்குப் பக்கத்தில் (புனித ஆலமரத்தின் அடிவாரத்தில்) தரையில் வைத்து, 'ஐயோ, ஐயோ! நான் என்ன செய்ய வேண்டும்? அன்புள்ள அப்பா, நான் என்ன செய்ய வேண்டும்? ஓ பகவான் ஸ்ரீ ஹரி! தயவு செய்து என் மீது கருணை காட்டி இந்தப் பழங்களை பிரசாதமாக ஏற்றுக்கொள்ளுங்கள்' என்றான் லும்பகன்.<br><br>
            
            
            மீண்டும் அவன் இரவு முழுவதும் தூங்காமல் விழித்திருக்க வேண்டிய கட்டாயம் ஏற்பட்டது. ஆனால் இதற்கிடையில் கருணையுள்ள பரம புருஷ பகவான் ஸ்ரீமதுசூதனர், லும்பகனின் தாழ்மையான வேண்டுகோளை ஏற்று, மனமகிழ்ந்து, வனப் பழங்களைக் ஏற்றுக்கொண்டார். லும்பகன் முழு ஏகாதசி விரதத்தை அறியாமலே கடைப்பிடித்தான்.  மேலும், அந்த நாளில் அவன் செய்த புண்ணியத்தால் அவன் தனது ராஜ்யத்தை எந்த தடையும் இல்லாமல் மீண்டும் பெற்றான்.<br><br>
            
            
            "ஓ யுதிஷ்டிரா! அரசன் மாகிஷ்மதரின் மகனுக்கு என்ன நேர்ந்தது என்பதை கேள்." மன்னர் மகிஷ்மாதனின் தகுதியினுடைய ஒரு பகுதி அளவு லும்பகனின் இதயத்தில் துளிர்விட்டது.<br><br>
            
            
            “ஏகாதசிக்கு அடுத்த நாள் சூரியன் அழகாக வானத்தில் உதித்தபோது, ​​ஒரு அழகான குதிரை லும்பகனை தேடி நெருங்கி வந்து, அவனுக்குப் பக்கத்தில் நின்றது. அதே நேரத்தில், அழகான நீல வானத்திலிருந்து திடீரென்று ஒரு குரல் ஒலித்தது. "இந்த குதிரை உனக்காக, லும்பகனே! அதை ஏற்று, உங்கள் குடும்பத்துடன் வாழ்வதற்காக இந்த காட்டில் இருந்து வேகமாக பயணம் செய்யுங்கள்! ஓ அரசன் மகிஷ்மதாவின் மகனே! உன்னதமான பகவான் ஸ்ரீவாசுதேவரின் கருணையாலும், சபல ஏகாதசியை அனுசரித்து நீ பெற்ற புண்ணியத்தின் வலிமையாலும், உனது ராஜ்யம் இனி எந்தத் தடையுமின்றி உன்னிடம் திரும்பக் கிடைக்கும். இது மிகவும் புனிதமான நாளில் விரதம் இருந்ததன் மூலம் நீங்கள் பெற்ற பலன் ஆகும். இப்பொழுதே, தந்தையிடம் சென்று, வம்சத்தில் உனக்கு தகுதியான இடத்தை அனுபவியுங்கள் என்று அந்த குரல் கூறியது.<br><br>
            
            
            மேலிருந்து எதிரொலிக்கும் இந்த அசரீரியின் வார்த்தைகளைக் கேட்டதும், லும்பகன் குதிரையின் மீது ஏறி, சம்பாவதி நகருக்குத் புறப்பட்டான். சபல ஏகாதசியன்று விரதம் இருந்து அவன் பெற்ற புண்ணியத்தால், அவன் மீண்டும் ஒரு அழகான இளவரசனாக மாறினான்.  மேலும், பரம புருஷரான பகவான் ஸ்ரீ ஹரியின் தாமரை பாதங்களில் தனது மனதில் இடம் பெற முடிந்தது. வேறு வார்த்தைகளில் கூறுவதானால், அவன் என் தூய பக்தனாக மாறிவிட்டான் என்று பகவான் ஸ்ரீ கிருஷ்ணர் கூறினார். <br><br>
            
            
            "லும்பகன் தனது தந்தையான மாகிஷ்மதருக்கு தனது பணிவான வணக்கங்களைச் செலுத்தினான். மேலும், தனது நாட்டின் பொறுப்புகளை ஏற்றுக்கொண்டான். வைஷ்ணவ ஆபரணங்கள் மற்றும் திலகம் (ஊர்த்வ புண்ட்ரம்) ஆகியவற்றால் அலங்கரிக்கப்பட்ட மகனைப் பார்த்த மன்னர் மாகிஷ்மதன் அவனுக்கு ஆட்சியைக் கொடுத்தார். மேலும், லும்பகன் பல ஆண்டுகள் எதிரிகளின்றி ஆட்சி செய்தான். ஏகாதசி வரும்போதெல்லாம், அவன் மிகுந்த பக்தியுடன் பகவான் ஸ்ரீநாராயணரை வணங்கினான்.<br><br>
            
            
            மேலும் பகவான் ஸ்ரீ கிருஷ்ணரின் கருணையால் அழகான மனைவியையும் நல்ல மகனையும் பெற்றான். முதுமையில், லும்பகனின் தந்தையான அரசர்  மாகிஷ்மதன் அவனிடம் ஒப்படைத்த தனது அரசை தன் மகனிடம் ஒப்படைத்தார்.  லும்பகன் பின்னர் தனது மனதையும் புலன்களையும் கட்டுப்படுத்தி, பரம புருஷ பகவானுக்கு நன்றியை அர்ப்பணித்து சேவை செய்ய காட்டிற்குச் சென்றான். அனைத்து பௌதிக ஆசைகளிலிருந்தும் புனிதமடைந்த அவன், தனது முதிய ஜட உடலை விட்டு, மோட்சம் அடைந்தான். வைகுண்டம் சென்று, தனது வழிபாட்டிற்குரிய பகவான் ஸ்ரீ கிருஷ்ணரின் பாத தாமரைகளுக்கு அருகில் ஒரு இடத்தை அடைந்தார். <br><br>
            
            
            ஓ யுதிஷ்டிரா! லும்பகனைப் போலவே என்னை அணுகுபவர்கள்,  புலம்பல் மற்றும் கவலையிலிருந்து முற்றிலும் விடுபடுவார்கள். உண்மையில், இந்த புகழ்பெற்ற சபலா ஏகாதசியை முறையாகக் கடைப்பிடிக்கும் எவரும் தன்னை அறியாமலேயே, லும்பகனைப் போல  இந்த உலகில் புகழ் பெறுவார்கள். அவர் மரணத்தின் போது பரிபூரண விடுதலை பெற்று வைகுண்டத்தின் ஆன்மிக இல்லத்திற்குத் திரும்புவார். இதில் எந்த சந்தேகமும் இல்லை. மேலும், சபல ஏகாதசியின் மகிமைகளை எளிமையாகக் கேட்கும் ஒருவர், ராஜசூய யாகம் செய்பவரால் பெறப்பட்ட அதே புண்ணியத்தைப் பெறுகிறார்.  குறைந்தபட்சம் அவர் அடுத்த பிறவியில் சொர்க்கத்திற்குச் செல்கிறார். அதனால் இழப்பு எங்கே?<br><br>
            
            
            பவிஷ்ய-உத்தர புராணத்திலிருந்து பௌஷ-கிருஷ்ணபட்ச ஏகாதசி அல்லது சபல ஏகாதசியின் மகிமைகளின் விவரிப்பு இவ்வாறு முடிகிறது.
            </p>  
            
            <h3>21. புத்ரத ஏகாதசி  </h3>
            <p class="three text-justify">புண்ணியவானும் ராஜரிஷியுமான யுதிஷ்டிர மஹாராஜர் வினவினார், "ஓ பகவானே! பௌஷ மாதத்தின் (டிசம்பர் - ஜனவரி)  தேய்பிறை நாட்களில் (கிருஷ்ண பக்ஷம்) நிகழும் சபல ஏகாதசியின் அற்புதமான மகிமைகளை நீங்கள் எங்களுக்கு மிகவும் அருமையாக விளக்கியுள்ளீர்கள். <br><br>
                இப்போது தயவு செய்து என்னிடம் கருணை காட்டி, பௌஷ மாதத்தின் வளர்பிறை நாட்களில் (சுக்ல அல்லது கௌர பக்ஷ) நிகழும் ஏகாதசியின் விவரங்களை எனக்கு விளக்கவும். அந்த புனித நாளின் பெயர் என்ன? எந்த தெய்வத்தை வணங்க அந்த நாளில் வணங்க வேண்டும்? ஓ புருஷோத்தமா! ஓ ஹிருஷிகேஷா! இந்த நாளில் தங்களை எப்படி திருப்திப்படுத்த முடியும்? என்பதையும் சொல்லுங்கள் என்று வினவினார்.<br><br>
                
                
                அதற்கு பகவான் ஸ்ரீ கிருஷ்ணர் பதிலளித்தார், "ஓ ராஜரிஷியே! அனைத்து மனிதகுலத்தின் நன்மைக்காக நான் இப்போது பௌஷ-சுக்ல ஏகாதசியில் எப்படி விரதம் அனுஷ்டிக்க வேண்டும் என்று தங்களுக்கு சொல்கிறேன். முன்பு விளக்கியது போல், அனைவரும் ஏகாதசி விரதத்தினை விதிகள் மற்றும் நிபந்தனைகளின்படி, கடைபிடிக்க வேண்டும். அதன் சக்தி மிகச் சிறந்தது. எல்லா பாவங்களையும் அழித்து ஆன்மீக வசிப்பிடத்திற்கு உயர்த்தும் புத்ரத ஏகாதசிக்கும் மற்ற ஏகாதசிகளில் கடைபிடிக்கப்படும் அதே நிபந்தனைகள் பொருந்தும். உண்மையான பக்தர்களுக்கு, பரமபுருஷ பகவான் ஸ்ரீ நாராயணரே, ஏகாதசியின் வழிபாட்டு தெய்வம் ஆவார். மேலும் அவரது உண்மையான பக்தர்களுக்கு அவர் மகிழ்ச்சியுடன் அனைத்து ஆசைகளையும் நிறைவேற்றுவதுடன் முழு பரிபூரணத்தையும் வழங்குகிறார்.<br><br>
                
                
                இவ்வாறு மூன்று உலகங்களிலும் (பாதாளம், பூலோகம், தேவலோகம்) உள்ள அனைத்து உயிருள்ள மற்றும் உயிரற்றவைகளுக்கு பகவான் ஸ்ரீ நாராயணரை விட சிறந்த தனித்தன்மையான இறைவன் வேறுயாரும் இல்லை.<br><br>
                
                
                பகவான் ஸ்ரீ கிருஷ்ணர், "ஓ அரசே! இப்போது நான் உங்களுக்கு எல்லாவிதமான பாவங்களையும் நீக்கி, ஒருவருக்கு புகழையும், அறிவையும் பெற்றுத்தரும் புத்ரத ஏகாதசியின் வரலாற்றைக் கூறுகிறேன்"  என்றார். <br><br>
                
                
                 "ஒரு காலத்தில் பத்ராவதி என்ற ராஜ்ஜியம் இருந்தது. அதை மன்னர் சுகேதுமான் ஆட்சி செய்து வந்தார். அவருடைய மனைவி புகழ்பெற்ற ராணி ஷைப்யா ஆவார். தனக்கு மகன் இல்லாததால், 'எனக்கு மகன் இல்லை என்றால், என் வம்சத்தை யார் நடத்துவது?' என்ற கவலையில் மன்னர் நீண்ட காலங்கள் கழித்தார். இவ்வாறே மன்னர் மிக நீண்ட காலம் பக்தி மனப்பான்மையில் தியானம் செய்து, 'நான் எங்கே செல்ல வேண்டும்? என்ன செய்ய வேண்டும்? நான் எப்படி பக்தியுள்ள மகனை (புத்ரன்) பெறுவது? என்று மன்னர் கவலையில் ஆழ்ந்தார். இந்த நிலையில் மன்னர் சுகேதுமானால் தனது ராஜ்ஜியத்திலும், தனது சொந்த அரண்மனையிலும் மகிழ்ச்சியைக் காணமுடியவில்லை.  அவர் தனது மனைவியின் அரண்மனைக்குள் அதிக நேரம் செலவழித்து, தனக்கு எப்படி ஒரு மகனைப் பெறுவது என்று மட்டுமே யோசித்துக்கொண்டிருந்தார். மன்னர் மற்றும் ராணி ஷைப்யா இருவரும் மிகுந்த துயரத்தில் இருந்தனர்.<br><br>
                
                
                அவர்கள் தங்கள் முன்னோர்களுக்கு தர்ப்பணம் (தண்ணீர் பிரசாதம்) வழங்கியபோதும், அவர்களின் மிகுந்த துயரமானது கொதிக்கும் தண்ணீரானது எவ்வாறு குடிக்க முடியாதது போன்று இருக்குமோ அதேபோன்று அவர்களை நினைக்க வைத்தது. <br><br>
                
                
                இதனால் தாங்கள் இறக்கும் போது தர்ப்பணம் செய்ய தங்களுக்கு சந்ததிகள் இல்லையே என்றும், அதனால் இறந்து போனவர்கள் பேய்களாகிவிடுவார்களே என்றும் நினைத்தனர். தங்களுக்கு தர்ப்பணம் கொடுக்க யாரும் இல்லை என்பதை அறிந்த ராஜாவும் ராணியும் வருத்தப்பட்டனர்.<br><br>
                
                
                தங்கள் மூதாதையரின் எதிர்கால மகிழ்ச்சியின்மையை நினைத்த பிறகு, ராஜாவும் ராணியும் மேலும் மேலும் துயரமடைந்தனர். மேலும் மந்திரிகளோ, நண்பர்களோ, உடனிருப்பவர்களோ அவர்களை உற்சாகப்படுத்த முடியவில்லை. மன்னருக்கு, அவரது யானைகள், குதிரைகள் மற்றும் காலாட்படை ஆகியனவும் ஆறுதல் அளிக்கவில்லை. இறுதியில் அவர் நடைமுறை வாழ்க்கையில் செயலற்றவராகவும் உதவியற்றவராகவும் ஆனார்.<br><br>
                
                
                மன்னர் மனதிற்குள் நினைத்துக் கொண்டார், 'மகன் இல்லாவிட்டால் திருமண வாழ்க்கை வீணாகிவிடும்' என்பார்கள். உண்மையில், மகன் இல்லாத ஒரு குடும்பத்தலைவருக்கு, அவரது இதயமும் மற்றும் அற்புதமான வீடும் இரண்டுமே காலியாகவும் பரிதாபமாகவும் இருக்கும்.<br><br>
                
                
                ஒரு மகனைப் பெறாத, ஒரு மனிதன் தனது முன்னோர்கள், தேவர்கள் மற்றும் பிற மனிதர்களுக்குக் கொடுக்க வேண்டிய கடன்களை நீக்க முடியாது. எனவே திருமணமான ஒவ்வொரு ஆணும் ஒரு மகனைப் பெற முயற்சிக்க வேண்டும்; இதனால் அவர் இவ்வுலகில் புகழ் பெற்று, இறுதியில் மங்களகரமான தேவலோகத்தை அடைவார்.<br><br>
                
                
                ஒரு மனிதன் தனது வாழ்நாளில் செய்த கடந்த நூறு புண்ணிய செயல்களுக்கு ஒரு மகன் சான்றாகும். அத்தகைய நபர் நல்ல ஆரோக்கியம் மற்றும் பெரும் செல்வத்துடன் இந்த உலகில் நீண்ட கால வாழ்க்கையை வாழ்கிறார். இந்த வாழ்நாளில் மகன்கள் மற்றும் பேரன்களைப் பெற்றிருப்பது கடந்த காலத்தில் பரம புருஷ பகவானான ஸ்ரீ விஷ்ணுவை ஒருவர் எவ்வாறு வழிபட்டிருக்கிறார் என்பதை காட்டுகிறது. புத்திர பாக்கியம், மகத்தான செல்வம் மற்றும் கூர்மையான புத்திசாலித்தனம் ஆகியவை பகவான் ஸ்ரீ கிருஷ்ணரை வழிபடுவதன் மூலம் மட்டுமே அடைய முடியும் அதுதான் என் கருத்து என்கிறார் பகவான் கிருஷ்ணர். <br><br>
                 
                'இப்படி நினைத்த மன்னனருக்கு அமைதி இல்லை. அவர் இரவும் பகலும் கவலையில் இருந்தார். காலை முதல் மாலை வரை, இரவில் தூங்குவதற்கு படுத்திருந்த நேரம் முதல் காலையில் சூரியன் உதிக்கும் வரை, அவரது கனவுகள் ஒரேமாதிரியாக மிகுந்த கவலையுடன் இருந்தன.<br><br>
                
                
                தொடர்ந்து கவலை மற்றும் பயத்தால் அவதிப்பட்ட மன்னர் சுகேதுமான் தற்கொலை செய்து கொண்டு தன் துயரத்தை முடிவுக்கு கொண்டு வர முடிவு செய்தார். ஆனால் தற்கொலை மனிதனை மறுபிறப்பு என்ற நரக நிலைக்கு தள்ளிவிடும் என்பதை உணர்ந்து அந்த எண்ணத்தை கைவிட்டார்.<br><br>
                
                
                மகன் இல்லாத கவலையால் அவர் படிப்படியாக தன்னைத்தானே அழித்துக் கொண்டிருப்பதை நினைத்து, கடைசியில் தன் குதிரையில் ஏறி அடர்ந்த காட்டிற்குப் புறப்பட்டார். அவர் எங்கு சென்றார் என்று அரண்மனையின் அர்ச்சகர்கள் மற்றும் பிராமணர்கள் யாருக்கும் தெரியாது.<br><br>
                
                
                "பறவைகள் மற்றும் பிற விலங்குகள் நிறைந்த அந்தக் காட்டில், மன்னர் சுகேதுமான், அத்தி, பேரீச்சம் பழம், பலாப்பழம், மகிழம், ஏழிலம்பாலை, அகுரு, போன்ற பல்வேறு வகையான அனைத்து பழமரங்களையும் அத்துடன் திலக மரம், ஷால மரம் , பனை மரம், தமால விருட்க்ஷம், சரளா மரம், நஞ்சநாடா, அர்ஜுனா, சுண்டைகாய், தான்றிக்காய், பரகினவாணி, கலாக்காய், பாதிரி, காரச்செடி, கீரைகள் மற்றும் பலா மரங்களும், மற்றும் புதர்கள் அனைத்தையும் பார்த்துக்கொண்டு இலக்கில்லாமல் பயணித்தார். மலர்களால் அந்தக்காடு அழகாக சூழப்பட்டிருந்தது. மான்கள், புலிகள், காட்டுப்பன்றிகள், சிங்கங்கள், குரங்குகள், பாம்புகள், பெரிய காளைகள், நான்கு தந்தங்கள் கொண்ட யானைகள், பசுக்கள், நரிகள், முயல்கள், சிறுத்தைகள் மற்றும் நீர்யானைகள் ஆகியவற்றை அதன் குட்டிகளுடன் இருப்பதைக் கண்டார். இந்த விலங்குகள் அனைத்தையும் அவற்றின் துணை மற்றும் சந்ததியினருடன் பார்த்த மன்னர், தனது சொந்த விலங்குகளாக நினைத்துக்கொண்டிருக்கும் தனது அரண்மனையில் உள்ள யானைகள் உட்பட அனைத்து விலங்குகளையும் நினைவு கூர்ந்தார், மேலும், மிகவும் வருத்தமடைந்த அவர் அந்த மனச்சோர்வுடன் விலங்குகளின்  நடுவே பயணித்தார்.<br><br>
                
                
                "திடீரென தூரத்தில் குள்ளநரி ஊளையிடும் சத்தம் கேட்டது. திடுக்கிட்டு எல்லாத் திசைகளிலும் சுற்றிப் பார்த்தார்.  விரைவில் மதியம் ஆனது. மன்னர் சோர்வடையத் தொடங்கினார். பசி மற்றும் தாகத்தால் அவர் வேதனைப்பட்டார். தொண்டை வறண்டு, வெந்து, வயிறு காலியாகி, சலசலத்துக்கொண்டிருந்தது. இப்படித் துன்பப்பட வேண்டிய கட்டாயத்தில் நான் என்ன பாவச் செயலைச் செய்திருக்க முடியும்?,  என்று மன்னர் நினைத்தார். எண்ணற்ற அக்கினி யாகங்களாலும், ஏராளமான பக்தி வழிபாட்டாலும் தேவர்களை மகிழ்வித்தேன். தகுதியுள்ள பிராமணர்கள் அனைவருக்கும் பல பரிசுகளையும், சுவையான இனிப்புகளையும் வழங்கியுள்ளேன். மேலும் எனது குடிமக்களை எனது சொந்த குழந்தைகளைப் போல நான் கவனித்துக்கொண்டேன். பிறகு ஏன் நான் இவ்வளவு கஷ்டப்படுகிறேன்? நான் அறியாமல் செய்த பாவங்களில்  எந்த பாவத்தின் விளைவாக என்னை இந்த பயங்கரமான முறையில் துன்புறுத்துகின்றன?' இவ்வாறான எண்ணங்களில் மூழ்கி, மன்னன் சுகேதுமான் முன்னோக்கி சென்று கொண்டிருந்தார். <br><br>
                
                
                இறுதியில், அவர் தனது பக்தியின் பலனாக, புகழ்பெற்ற மானசரோவர் ஏரிக்கு நிகரான ஒரு அழகான தாமரை நிறைந்த குளத்தின்  அருகே வந்தார். அது முதலைகள் மற்றும் பல வகையான மீன்கள் உட்பட நீர்வாழ் உயிரினங்களால் சூழப்பட்டிருந்தது. மேலும் பல்வேறு வகையான அல்லி மலர்கள் மற்றும் தாமரை மலர்களாலும் சூழப்பட்டிருந்தது. அழகான தாமரைகள் சூரியனுக்காக காத்திருந்தது. அன்னப்பறவைகள், கொக்குகள் மற்றும் வாத்துகள் அந்த நீரில் மகிழ்ச்சியுடன் நீந்தின. அருகிலேயே பல அழகான ஆசிரமங்கள் இருந்தன.  அங்குள்ள பல துறவிகளாலும் மற்றும் முனிவர்களாலும் எல்லோருடைய விருப்பங்களையும் நிறைவேற்ற முடியும். உண்மையில், அவர்கள் அனைவரும் நலமுடன் இருக்க வாழ்த்துக்கள்! என்று மனத்தில் நினைத்துக்கொண்டார்.<br><br>
                
                
                இதையெல்லாம் பார்த்த மன்னரின் வலது கையும் வலது கண்ணும் நடுங்க ஆரம்பித்தது. ஏதோ ஒரு சுப காரியம் நடக்கப் போகிறது என்பதற்கான சகுண அடையாளம் (ஆண்களுக்கு) தோன்றியது. “அரசன் தன் குதிரையிலிருந்து இறங்கி, குளத்தின் கரையில் அமர்ந்திருந்த முனிவர்கள் முன் நின்று பார்த்தபோது, ​​அவர்கள் ஜப மணிகளில் பகவானின் திருநாமங்களை உச்சரித்துக் கொண்டிருப்பதைக் கண்டார்.<br><br>
                
                
                மன்னர் சுகேதுமான் அவர்களுக்கு தனது இரண்டு உள்ளங்கைகளையும் இணைத்து, வணக்கம் செலுத்தி, அவர்களை வாழ்த்தி பேசினார். மன்னர் அவர்களுக்கு அளித்த மரியாதையைக் கண்டு, முனிவர்கள், 'ஓ அரசே! நாங்கள் உம்மால் மிகவும் மகிழ்ச்சி அடைகிறோம். நீங்கள் எதற்காக இங்கு வந்தீர்கள் என்று தயவுசெய்து எங்களிடம் கூறுங்கள் என்றனர். உங்கள் மனதில் என்ன இருக்கிறது? உங்கள் மனதின் விருப்பம் என்ன என்பதை எங்களுக்குத் தெரிவிக்கவும்' என்று முனிவர்கள் கேட்டனர்.<br><br>
                
                
                அதற்கு அரசர், 'ஓ பெரிய முனிவர்களே! தாங்கள் யார்? தங்கள் பெயர்கள் என்னென்ன? நிச்சயமாக உங்கள் தோற்றம் நீங்கள் புனிதமான துறவிகள் என்பதை வெளிப்படுத்துகிறது? இந்த அழகான இடத்திற்கு தாங்கள் ஏன் வந்தீர்கள்? எல்லாவற்றையும் என்னிடம் கூறுங்கள்' என்று கேட்டார்.<br><br>
                
                
                "ஓ அரசே! நாங்கள் பத்து விஸ்வதேவர்கள் <b>(விஷ்வ மகன்கள் - வசு, சத்ய, க்ரது, தக்ஷ, கால, காம, த்ரிதி, புரூரவா, மாதரவா மற்றும் குரு)</b> என்று பதிலளித்தனர்.<br><br>
                
                
                இந்த அழகான குளத்திற்கு நாங்கள் குளிப்பதற்காக இங்கு வந்துள்ளோம். மாக மாதம் (மாதவ மாசம்) விரைவில் அதாவது, இன்னும் ஐந்து நாட்களில் (மக நட்சத்திரத்தில் இருந்து) வரவுள்ளது. அந்தநாள் புகழ்பெற்ற புத்திரத ஏகாதசி ஆகும். ஒரு மகன் வேண்டும் என்று விரும்புபவர் இந்த குறிப்பிட்ட ஏகாதசியை கண்டிப்பாக கடைபிடிக்க வேண்டும்.<br><br>
                
                
                "அரசர் கூறினார், நான் ஒரு மகனைப் பெற மிகவும் முயற்சி செய்தேன். பெரிய முனிவரே நீங்கள் என் மீது மகிழ்ச்சியடைவீர்களானால், ஒரு நல்ல மகனைப் (புத்திரன்) பெறும் வரத்தை தயவு செய்து வழங்குங்கள்" என்றார்.<br><br>
                
                
                 'புத்ரதா' என்பதன் அர்த்தமே, 'பக்தியுள்ள புத்திரனைக் கொடுப்பது' என்று முனிவர்கள் பதிலளித்தனர். எனவே இந்த ஏகாதசி நாளில் பூரண விரதத்தை கடைபிடிக்கவும். அப்படிச் செய்தால், எங்கள் ஆசீர்வாதத்தாலும், பகவான் ஸ்ரீ கேசவரின் கருணையாலும் விரதம் இருந்தீர்களானால்  நிச்சயமாக உங்களுக்கு ஒரு புத்திரன் கிடைப்பான்  என்றனர் அந்த முனிவர்கள்.<br><br>
                
                
                 "விசுவதேவர்களின் ஆலோசனையின் பேரில், அரசர் கூறப்பட்ட விதிகள் மற்றும் நிபந்தனைகளின்படி துவாதசி அன்று, புனிதமான புத்ரத ஏகாதசி விரத நாளைக் கடைப்பிடிக்கிறேன் என்று கூறி அவர் அனைவருக்கும் மீண்டும் மீண்டும் வணக்கம் செலுத்திவிட்டு அங்கிருந்து அரண்மனைக்கு புறப்பட்டார்"<br><br>
                
                
                "மன்னர் சுகேதுமான் தனது அரண்மனைக்குத் திரும்பி, அந்த ஏகாதசி விரதத்தை கடைபிடித்தார். பின்னர் ஒருநாள் தனது ராணியுடன் ஐக்கியமான உடனேயே, ராணி ஷைப்யா கர்ப்பமானாள். மேலும் விஸ்வதேவர்கள் கணித்துக்  கூறியபடியே, அவர்களுக்கு ஒரு பிரகாசமான முகம் கொண்ட, அழகான மகன் பிறந்தார்."<br><br>
                
                
                காலப்போக்கில், அவன் ஒரு வீர இளவரசராகப் புகழ் பெற்றார். மேலும் அரசர் மகிழ்ச்சியுடன் தனது உன்னத மகனை தனது வாரிசாக ஆக்கினார். மன்னர் சுகேதுமானின் மகன் தன் குடிமக்களை தன் சொந்தக் குழந்தைகளைப் போல மிகவும் உணர்வுபூர்வமாக  கவனித்துக் கொண்டார்.<br><br>
                
                
                "முடிவாக, ஓ யுதிஷ்டிரா! தனது விருப்பங்களை நிறைவேற்ற விரும்பும் ஞானமுள்ள ஒருவர் புத்ரத ஏகாதசியைக் சிரத்தையாகக் கடைப்பிடிக்க வேண்டும். இந்த பூவுலகில் இருக்கும் போது, ​​இந்த ஏகாதசியைக் கண்டிப்பாகக் கடைப்பிடிப்பவர் நிச்சயமாக ஒரு மகனைப் பெறுவார். இறந்த பிறகு அவர் முக்தி அடைவார். புத்ரத ஏகாதசியின் மகிமைகளைப் படிக்கும் அல்லது கேட்கும் எவரும் அஷ்வமேத யாகம் செய்த புண்ணியத்தைப் பெறுகிறார்கள். எல்லா மனித இனத்திற்கும் நன்மை செய்யவே இதையெல்லாம் நான் உனக்கு விளக்கினேன் என்றார் பகவான் ஸ்ரீ கிருஷ்ணர்.<br><br>
                
                
                வேத வியாசதேவரின் பவிஷ்ய புராணத்திலிருந்து பௌஷ-சுக்லபட்ச ஏகாதசி அல்லது புத்ரத ஏகாதசியின் மகிமைகளின் விவரிப்பு இவ்வாறு முடிகிறது.
                </p> 
                <h3>22. சத்திலா ஏகாதசி  </h3>
                <p class="four text-justify">ஸ்ரீ தால்ப்ய முனிவர் புலஸ்திய முனிவரிடம், "தீய ஆத்மாவானது  ஜட உடலின் உள்ளே வரும்போதே அவர் உடனடியாக பாவம் செய்யத் தொடங்குகிறார். திருடுதல், கொலை செய்தல் மற்றும் தகாத பாலுறவு, பிராமணரைக் கொல்லுதல் போன்ற பல பயங்கரமான செயல்களை செய்கிறார்கள்.<br><br>


                    “ஓ தூய்மையான குணங்களை கொண்டவரே! இந்த மனித பிறவியிலிருந்து  நரகத்திற்கு அனுப்பப்படும் துரதிர்ஷ்டவசமான ஆன்மாக்கள் அவர்களுக்கு கிடைக்கும் தண்டனையிலிருந்து எப்படி தப்பிக்க முடியும்?” என்பதை தயவுசெய்து கூறுங்கள். சிறிதளவு தானம் செய்வதன் மூலமாகவே, எப்படி  ஒருவர்  அவரது பாவங்களின் எதிர்வினைகளிலிருந்து எளிதில் விடுபடலாம்? என்பதைப் பற்றியும் கூறுங்கள் என்று கேட்டார்.<br><br>
                    
                    
                    புலஸ்திய முனிவர் அதற்கு பதிலளித்தார், "ஓ அதிர்ஷ்டசாலியே! தாங்கள் என்னிடம் முக்கியமான ஒன்றைப் பற்றி கேட்டிருக்கிறீர்கள். பிரம்மா, விஷ்ணு, சிவன் அல்லது இந்திரனிடம் கூட இதுவரைக் கேட்காத ரகசியக் கேள்வியொன்றை இப்போது தாங்கள் கேட்டிருக்கிறீர்கள் . எனது பதிலை மிகவும் கவனமாகக் கேளுங்கள்.<br><br>
                    
                    
                    "மார்கழி மாதத்தில் ஏகாதசி (ஜனவரி - பிப்ரவரி) வரும்போது, ஒருவர் என்னசெய்ய வேண்டுமென்றால், உடலை தூய்மைபடுத்திவிட்டு(குளித்தல்), காமம், கோபம், அகங்காரம் ஆகியவற்றைக் கைவிட்டு தன் புலன்களைக் கவனமாகக் கட்டுப்படுத்த வேண்டும். பொறாமை, குறைகண்டறிதல், பேராசை ஆகியவற்றை தவிர்த்து பரம புருஷ பகவான் ஸ்ரீ கிருஷ்ணரை  தியானம் செய்ய வேண்டும்” <br><br>
                    
                    
                    அதற்கு முன்பு மாட்டு சாணத்தை சேகரிக்க வேண்டும். அதை தரையிலிருந்து எடுத்து, எள் மற்றும் பருத்தியுடன் கலந்த பிறகு, 108 உருண்டைகளாக(வறட்டி) உருவாக்க வேண்டும். இதை பூர்வ-ஆஷாத நட்சத்திரம் வரும்  நாளில் செய்ய வேண்டும். பின்னர் அவர் ஏகாதசி விரதம் கடைபிடிப்பதற்கான விதிகளை பின்பற்ற வேண்டும். ஏகாதசியின் விதிமுறைகளை நான் இப்போது உங்களுக்கு விளக்குகிறேன் என்று முனிவர் கூறுகிறார். <br><br>
                    
                    
                     “ஏகாதசியை கடைபிடிக்க விரும்புபவர் நீராடிய பின் பரமபுருஷ பகவானை வழிபட வேண்டும். பகவான் ஸ்ரீ கிருஷ்ணரைப் பிரார்த்தனை செய்யும் போது, ​​அவருடைய புனித நாமத்தை பாடி ஏகாதசி விரதத்தை கடைபிடிப்பதாக உறுதி ஏற்கவேண்டும். இரவில் விழித்திருந்து ஹோமம் (அக்னிஹோத்ர யாகம்) செய்ய வேண்டும். பிறகு பக்தர்கள் பகவானின் மகிழ்விக்கும்பொருட்டு ஒரு ஆரத்தி எடுக்க வேண்டும்.  அவரது கைகளில் சுதர்ஷன சக்கரம், சங்கு, கதாயுதம், சந்தனக் கட்டையை வைக்க வேண்டும். பாதங்களில், தூபம், கற்பூரம், ஒரு பிரகாசமான நெய் விளக்கு, மற்றும் சுவையான உணவுகளை தயாரித்து சமர்பிக்க வேண்டும். அடுத்ததாக பக்தரானவர் எள் மற்றும் பருத்தி கலந்த 108 பசுஞ்சானத்தினலான வரட்டியை யாகத்தீக்குள் போட வேண்டும். அவ்வாறு போடும்போது, பகவானின்  புனித நாமங்களை உச்சரித்துக்கொண்டும், புருஷ சூக்தத்தை உச்சரித்துக்கொண்டும்,  அதேநேரத்தில் மற்ற நாமங்களையும் உச்சரிக்க வேண்டும். பகல் மற்றும் இரவு முழுவதும் அவர் முறையான ஏகாதசி விரதத்தையும் கடைபிடிக்க வேண்டும் (இது அனைத்து வகையான தானியங்கள் மற்றும் கொட்டைகள் ஆகியவற்றை தவிர்த்த விரதம்). இந்த சமயத்தில் ஒருவர் பகவானுக்கு பூசணி, தேங்காய், கொய்யா ஆகியவற்றை சமர்பிக்க வேண்டும். இந்த பொருட்கள் கிடைக்கவில்லையென்றால், வெற்றிலையை கூட சமர்ப்பிக்கலாம்.<br><br>
                    
                    
                    பக்தர்கள் மற்றும் எல்லா உயிர்களுக்கும் அருளும் பகவான் ஸ்ரீ ஜனார்தனரிடம் இந்த வழியில் பிரார்த்தனை செய்ய வேண்டும்.  'ஓ பகவான் ஸ்ரீ கிருஷ்ணரே! நீங்கள் மிகவும் கருணையுள்ளவர். தங்களின் குணம் அனைத்து பாவத்தில் வீழ்ந்த ஆத்மாக்களுக்கும் விடுதலை அளிப்பதாகும். ஓ பகவானே! நாங்கள் ஜட வாழ்வின் கடலில் விழுந்துவிட்டோம். ஓ தாமரை கண்களையுடைய பகவானே! தயவுசெய்து எங்களின் மிகவும் பணிவான, அன்பான மற்றும் மரியாதையான வணக்கங்கள் ஏற்றுக்கொள்ளுங்கள். மீண்டும் மீண்டும் பணிவான வந்தனங்களை தங்களிடம் அர்ப்பணிக்கிறேன். ஓ முழு உலகத்தின் பாதுகாவலரே! நாங்கள் எங்களால் இயன்றதை  தங்களுக்கு வழங்குகிறோம். ஓ பரமாத்மாவே! ஓ உன்னதமானவரே! ஓ எங்கள் முன்னோர்கள் மற்றும் அனைவருக்கும் ஆதாரமே! தாங்களும் தங்கள் நித்திய மனைவியான ஸ்ரீமதி லக்ஷ்மி-தேவியும், இந்த தாழ்மையான நைவேத்தியங்களை ஏற்றுக்கொள்ளுங்கள்.<br><br>
                    
                    
                    பக்தரான ஒருவர் தகுதியான பிராமணரை பணிவுடன் வரவேற்று மகிழ்விக்க முயற்சிக்க வேண்டும். ஒரு பானை நிறைய தண்ணீர் (பூர்ண கும்பம்),  குடை, ஒரு ஜோடி காலணிகள் மற்றும் ஆடைகள் (துணி - வேட்டி, மற்றும் அங்க வஸ்திரம்) ஆகியவைகளை தானமாக அளித்து அதே நேரத்தில் அவரிடம் ஆசீர்வாதம் செய்யும்படி  கேட்டுக்கொள்ள வேண்டும் இதன் மூலம் ஒருவர் பகவான் ஸ்ரீ கிருஷ்ணரின்மீது  அளவற்ற அன்பை வளர்க்கலாம்”,  என்கிறார்.<br><br>
                    
                    
                    ஒருவருடைய தகுதிக்கு ஏற்ப வேத சாஸ்திரங்களின் அனைத்து கோட்பாடுகளையும் நன்கு அறிந்த பிராமணர் ஒருவருக்கு கருப்பு நிறப்  பசுவை தானம் செய்யலாம். அவருக்கு ஒரு எள் நிறைந்த பானையையும் வழங்க வேண்டும்.<br><br>
                    
                    
                    ஓ உன்னதமான தால்ப்ய முனிவரே! குறிப்பாக கருப்பு எள் விதைகளானது முறையான வழிபாடு மற்றும் யாகத்திற்கு ஏற்றது. அதேசமயம் வெள்ளை அல்லது பழுப்பு நிறத்தில் உள்ள எள்ளை ஒரு தகுதி வாய்ந்த பிராமணருக்கு உண்ண கொடுக்க வேண்டும். இந்த சத்திலா ஏகாதசி நாளில் இரண்டு வகையான எள்களையும் (அஃதாவது: கருப்பு மற்றும் வெள்ளை அல்லது பழுப்புநிற எள் விதைகள்) தகுதியானவருக்கு கொடுப்பவர்கள் இந்த  தற்போதைய உடலை விட்டு வெளியேறிய பிறகு, குறைந்தபட்சம் பல ஆயிரம் ஆண்டுகளாவது தேவலோகத்தில் பதவி உயர்வு கிடைக்கும். அது எவ்வளவு என்றால்  தானமாக வழங்கிய எள் விதைகளை அந்த பக்தர் நிலத்தில் விதைத்த பிறகு அது முளைத்து வளர்ந்து முதிர்ந்த தாவரங்களாக உற்பத்தியாகி எத்தனை எள் விதைகளை கொடுக்கின்றதோ அத்தனை ஆயிரம் வருடங்கள்.<br><br>
                    
                    
                    இந்த ஏகாதசியன்று நம்பிக்கையுள்ள பக்தரானவர் (1) எள் கலந்த நீரில் குளிக்க வேண்டும் (2) எள் விதைகளை மாவுபோன்று பொடிசெய்து நீர்விட்டு கலந்து அந்த கலவையை உடலில் தேய்த்துக் குளிக்க வேண்டும் (3) எள் விதைகளை யாகத்தில் விட வேண்டும், (4) எள்ளை சாப்பிட வேண்டும் (5) எள் விதைகளை ஏதாவது தர்ம ஸ்தாபனத்திற்கு தானமாக கொடுக்கவேண்டும் (6) எள் விதைகளை தர்ம கைங்கர்யமாக நினைத்து வேறொருவர் தானமாக கொடுத்தால் அந்த தானத்தை  ஏற்றுக்கொள்ள வேண்டும். இவைகளே ஆன்மீகரீதியாக பவித்ரமடைவதற்கு  எள்ளை(திலா- என்ற சமஸ்க்ருத வார்த்தைக்கு எள் என்று பொருள் ) பயன்படுத்தப்படும் ஆறு (சத் - என்ற சமஸ்க்ருத வார்த்தைக்கு ஆறு என்று பொருள்) வழிகளாகும். எனவே இந்த ஏகாதசியானது “சத்திலா ஏகாதசி” என்று அழைக்கப்படுகிறது. <br><br>
                    
                    
                    ஒருமுறை மஹா தேவரிஷியான நாரத முனிவர் பரம புருஷர் பகவான் ஸ்ரீ கிருஷ்ணரிடம் கூறினார். ஓ வலிமைமிக்க ஆயுதமேந்திய பகவானே! பக்தர்கள் மீது  மிகவும் பாசமுள்ளவரே! தயவுசெய்து எனது பணிவான வணக்கங்களை ஏற்றுக்கொள்ளுங்கள். ஓ யாதவா! உங்கள் அன்பான பக்தர்களுக்கு, சத்திலா ஏகாதசியை கடைப்பிடிப்பதன் மூலம் ஒருவர் பெறும் பலனை தயவுசெய்து என்னிடம் சொல்லுங்கள் என்றார்.<br><br>
                    
                    
                    அதற்கு பகவான் ஸ்ரீ கிருஷ்ணர், 'ஓ இருபிறப்பெய்திய பிராமணர்களில் சிறந்தவரே! நான் நேரில் பார்த்த ஒரு சம்பவத்தை உங்களுக்கு கூறுகிறேன். நீண்ட காலத்திற்கு முன்பு பூமியில் ஒரு வயதான பிராமண பெண் வாழ்ந்து வந்தாள். அவள் என்னை தினமும் வணங்கி வந்தாள். கட்டுப்படுத்தப்பட்ட புலன்கள் கொண்ட அவள் மிகவும் சிரத்தையாக பல விரதங்களைக் கடைப்பிடித்தாள். குறிப்பாக என்னை கௌரவிக்கும் சிறப்பு நாளான அன்று (பகவானின் பல்வேறு தோற்ற நாட்கள் ஜென்மாஷ்டமி, ராம நவமி, வாமன் துவாதசி, நரசிம்ம சதுர்த்தசி, வராஹ துவாதசி, கௌரா பூர்ணிமா, முதலியன) அவள் எந்தவித தனிப்பட்ட நோக்கமும் இல்லாமல் முழு பக்தியுடன் எனக்கு சேவை செய்தாள்.  <br><br>
                    
                    
                    அவளுடைய கடுமையான உண்ணாவிரதம் அவளை மிகவும் பலவீனமாகவும் மெல்லியதாகவும் ஆக்கியது. பிராமணர்கள் மற்றும் இளம் கன்னிகளுக்கும்   தொண்டு செய்தாள். மேலும்  அவள் தொண்டுக்காக தன் வீட்டையும்கூட  கொடுக்க நினைத்தாள்.<br><br>
                    
                    
                    ஓ பிராமணர்களில் சிறந்தவரே! ஆன்மீக எண்ணம் கொண்ட அப்பெண், தகுதியானவர்களுக்கு தொண்டு செய்தாலும், அவளுடைய சிக்கனத்தின் விசித்திரமான அம்சம் என்னவென்றால், அவள் ஒருபோதும் பிராமணர்களுக்கோ அல்லது தேவர்களுக்கோ உணவு கொடுக்கவில்லை. இவ்வாறு அவள் புறக்கணிப்பதை கவனித்த நான் அதற்கான காரணத்தை தெரிந்துகொள்ள பரீக்ஷை செய்ய விரும்பினேன்.<br><br>
                    
                    
                    அந்த புண்ணியவதி அனைத்து மங்களகரமான நாட்களிலும் கடுமையான விரதம் இருந்து பக்தியுடன் வழிபாடு செய்ததன் மூலம் தன்னை தூய்மைபடுத்திக் கொண்டாள். ஆகையால், சாதாரண மனிதர்களால் அடைய முடியாத எனது தனிப்பட்ட தங்குமிடத்தில் நுழைவதற்கான  தகுதியை அவள் முழுமையாகப் பெற்றிருந்தாள்" அதனால் நான் அவளை பரிசோதிக்க நினைத்து ஒரு சிவபக்தரைப் போல வேடமிட்டு, பூலோகத்திற்கு  வந்தேன். என் கழுத்தில் மண்டை ஓடுகளால் கோர்க்கப்பட்ட மாலை மற்றும் என் கையில் திருவோடும் (குமண்டலு) இருந்தது. <br><br>
                    
                    
                    நான் அவளை அணுகும்போது, ​​அவள் என்னிடம், "ஓ மரியாதைக்குரியவரே! நீங்கள்  ஏன் என் முன் வந்தீர்கள் என்பதை உண்மையாகச் சொல்லுங்கள்." என்றாள்.<br><br>
                    
                    
                    அதற்கு நான் பதிலளித்தேன், "ஓ அழகானவளே! நான் தங்களிடமிருந்து சில  தானங்களை பெற வந்தேன்."   என்றேன்.<br><br>
                    
                    
                    அப்போது அவள் கோபத்துடன் ஒரு கெட்டியான சேற்றை என் திருவோடு பாத்திரத்தில் வீசினாள்!<br><br>
                    
                    
                    "ஓ நாரத முனிவரே! நான் எந்த தானமுமின்றி எனது சொந்த இல்லத்திற்கு திரும்பிச் சென்றேன்." இந்த நேர்த்தியான பிராமணியின் பெருந்தன்மையும் அதே வேளையில் கஞ்சத்தனமும் கலந்த விசித்திரமான செய்கையை  கண்டு வியந்தேன்.<br><br>
                    
                    
                    கடைசியாக இந்த துறவறம் மிக்க பெண்மணி இறந்தபிறகு, தன் சுயரூபத்தில் அதாவது தனது ஜட உடலுடனேயே ஆன்மீக உலகத்தை அடைந்தாள். இவளின் உண்ணாவிரதம் மற்றும் தானம் ஆகியன மிகவும் பெரியதாக இருந்தாலும்  உண்மையில் அவள் எனக்கு  சேற்றை தானமாக வழங்கினாள். நான் அந்த சேற்றை பெற்று ஆன்மீக உலகில் ஒரு  அழகான வீடாக  மாற்றினேன். <br><br>
                    
                    
                     ஓ நாரதா! இருப்பினும், இந்த வீடு ஈர மண்ணாகவே இருந்தது. எவ்வகையான உண்ணக்கூடிய தானியங்களோ,  எந்தவிதமான பயன்படுத்தக்கூடிய பொருட்களோ அல்லது அலங்காரங்களோ எதுவும் இல்லாமல் இருந்தது. அவள் உள்ளே நுழைந்தபோது ஒரு வெற்று தோற்றத்தை மட்டுமே கண்டாள். அதனால் அவள் என்னை அணுகி மிகுந்த கோபத்துடன், “எத்தனையோ மங்களகரமான நாட்களில் நான் திரும்பத் திரும்ப விரதம் இருந்ததால், என் உடல் பலவீனமாகவும், மெல்லியதாகவும் ஆகி இருக்கிறது. நான்  தங்களை பலவிதமான வழிகளில் பிரார்த்தனை செய்து வணங்கி வேண்டிக்கொண்டேன். ஏனென்றால் நீங்கள்தான் உண்மையில் அனைத்து பிரபஞ்சங்களுக்கும் எஜமானர் மற்றும் பாதுகாவலராக இருக்கிறீர்கள். இருப்பினும்கூட தாங்கள் கொடுத்த என் புதிய வீட்டில் உணவு அல்லது செல்வம் எதுவும் இல்லையே. ஓ ஜனார்தனரே! தயவுசெய்து என்னிடம் கூறுங்கள். ஏன் இது இவ்வாறு இருக்கிறது?" என்று அந்த பிராமணி கேட்டாள். <br><br>
                    
                    
                    அதற்கு நான் பதிலளித்தேன், "தயவுசெய்து தாங்கள் தங்கள்  வீட்டிற்குத் திரும்புங்கள்". சிறிது நேரம் கழித்து தேவர்களின் மனைவியர்கள் புதியதாக கட்டப்பட்டுள்ள தங்கள் வீட்டை காணும் ஆர்வத்துடன் உன்னை சந்திப்பார்கள். ஆனால் அவர்கள் சத்திலா ஏகாதசியின் பெருமைகள் மற்றும் முக்கியத்துவம் பற்றி உன்னிடம் விவரிக்கும் வரை உன்வீட்டின் கதவைத் திறக்க வேண்டாம்” என்றேன்.<br><br>
                    
                    
                    இதைக் கேட்ட அவளும் வீட்டிற்குத் திரும்பினாள். இறுதியில் தேவர்களின் மனைவியர்கள் அங்கு வந்து ஒருமித்த குரலில், "ஓ அழகானவளே! நாங்கள்  தங்கள் தரிசனம் காண வந்துள்ளோம்! தங்கள் வீட்டின் கதவைத் திறந்து விடுங்கள்! தங்களை நாங்கள் காண வேண்டும்! என்றார்கள்.<br><br>
                    
                    
                    அதற்கு அந்தப் பெண்மணி, "ஓ அன்பர்களே! இந்த கதவை நான் திறக்க வேண்டுமானால், சத்திலா ஏகாதசி என்ற புனித விரதத்தை  அனுஷ்டிப்பதன் மூலம் ஒருவர் பெறும் நன்மை என்னவென்று நீங்கள் எனக்கு விவரிக்க வேண்டும்." என்று பதிலளித்தாள். ஆனால் இந்த வேண்டுகோளுக்கு, தேவர்களின் மனைவியர்கள் யாரும் பதிலளிக்கவில்லை. அதன்பின்னர், அவர்கள் தத்தம் வீடுகளுக்குத் திரும்பினர். <br><br>
                    
                    
                    தேவர்களின் மனைவிகளில் ஒருவள் இந்த புனித ஏகாதசியின் உன்னத தன்மையை நன்றாக விளக்கினாள். <br><br>
                    
                    
                    பிறகு அந்த பிராமணி பெண் கடைசியாக கதவைத் திறந்தாள். அவள் பார்த்தபோது, அங்கு  எந்தவொரு  தேவதையும் இல்லை, கந்தர்வ பெண்ணும் இல்லை, யக்ஷ பெண்ணும் இல்லை, நாகபத்திநியும் இல்லை.  அங்கே அவள் சாதாரணமாக மனித பெண் ஒருவள் இருந்ததை கண்டாள். <br><br>
                    
                    
                    அவளுக்கு நன்றி கூறிவிட்டு அன்றிலிருந்து அந்த பிராமணி, சத்திலா ஏகாதசியை கடைபிடித்தாள். இந்த ஏகாதசியானது அந்த அப்பெண்ணிற்கு விவரிக்கப்பட்டுள்ளபடி விரைவிலேயே பின்பற்றும் அனைவருக்கும் பொருள், இன்பம் மற்றும் மோட்சத்தை வழங்குகிறது. அவள் இறுதியாக தனது வீட்டிற்கு எதிர்பார்த்த அழகான அலங்காரப் பொருட்களையும், தானியங்களையும் பெற்றாள். <br><br>
                    
                    <br><br>
                    மேலும், அந்த தருணத்தில், அவளுடைய ஜட சரீரம் ஆன்மீகமான சச்சிதானந்த மயமான அழகிய உடலாக உருமாறி, (நித்தியம், அறிவு மற்றும் பேரின்பம்). நேர்த்தியான நிறத்துடன் மாற்றப்பட்டாள்.<br><br>
                    
                    
                    இறுதியாக சத்திலா ஏகாதசியின்  பலனால், அந்த பெண் மற்றும் அவளின் புதிய வீடு ஆன்மிக உலகம் போன்று தங்கத்தால் பிரகாசமாகவும், வெள்ளி நகைகள் மற்றும் வைரங்களால் அலங்கரிக்கப்பட்டு  பளபளப்பாகவும் மின்னிக்கொண்டிருந்தது.<br><br>
                    
                    
                    .ஓ நாரதா! ஒருவர் ஏகாதசியை ஆடம்பரமாக அனுசரிக்கக் கூடாது. பேராசை எண்ணம், நேர்மையற்ற முறையில் செல்வத்தை அடையும் எண்ணம், சுயநலம் எண்ணம் ஆகியவற்றுடன்  விரதம் அனுசரிக்க கூடாது. தன்னலமின்றி எள், உடை மற்றும் உணவு ஆகியவற்றை அவரவர் திறனுக்கு ஏற்ப தானம் செய்ய வேண்டும். அவ்வாறு செய்வதன் மூலம் அவர் நல்ல ஆரோக்கியத்தையும் உயர்ந்த ஆன்மீக உணர்வையும் அடைவார் என்று பகவான் ஸ்ரீ கிருஷ்ணர் கூறினார்.<br><br>
                    
                    
                    இறுதியில், பிறப்பு இறப்பு என்ற இந்த உலகத்தின் பிணைப்பிலிருந்து விடுதலை (மோட்சம்) அளிக்கப்படும். பகவானின் உன்னதமான இருப்பிடத்தில் நுழைவதும் அவரது அனுபவிக்க இருக்கும் முக்கிய பலனாகும் என்பதே எனது கருத்து,” என்று தேவர்களில் சிறந்தவரான டால்ப்ய முனிவர் புலஸ்திய முனிவரிடம் கூறி முடித்தார்.<br><br>
                    
                    
                    இந்த அற்புதமான சத்திலா ஏகாதசியை  மிகுந்த நம்பிக்கையுடன் கடைபிடிக்கும் ஒருவருக்கு  ஆன்மீக குறைகள், மனக் குறைகள், உடல் பலவீனம், சமூகத்தில் வறுமைநிலை  மற்றும் அறிவாற்றல் குறைபாடு போன்றவை நீங்குகின்றன. <br><br>
                    
                    
                    உண்மையில், அனைத்து வகையான துரதிர்ஷ்டம் மற்றும் தீய சகுனங்கள்  என எவையெல்லாம் நம்மை பின்தொடர்கிறதோ, அவைகள் இந்த ஏகாதசியின் விரதத்தில் தானம் செய்தல், யாகம் செய்தல் அல்லது எள் சாப்பிடுதல் போன்றவற்றால் கடந்த கால பாவங்கள் அனைத்தும் நீக்கப்பட்டு  சந்தேகத்திற்கு இடமின்றி நம்மை விட்டு விலகும்.<br><br>
                    
                    
                      இது எப்படி நடக்கிறது என்று யாரும் ஆச்சரியப்பட வேண்டியதில்லை. இந்த தானங்களை பக்திமனநிலையுடனும், வேத கட்டளைகளை சரியாக பின்பற்றியும்  செயல்படுத்துவதனால் அந்த ஆன்மா, எல்லா பாவ விளைவுகளிலிருந்தும் விடுபட்டு பகவானுடைய ஆன்மீக உலகத்திற்குத் திரும்புகிறது.<br><br>
                    
                    
                    இவ்வாறாக ஸ்ரீல கிருஷ்ண த்வைபாயன வியாசரின் புனித பவிஷ்ய-உத்தர புராணத்திலிருந்து மாக மாதம் - கிருஷ்ணபட்ச ஏகாதசி அல்லது சத்-திலா ஏகாதசியின் மகிமைகளின் விவரிப்பு இவ்வாறு முடிவடைகிறது.   
                     </p>
 <h3>23. பைமி ஏகாதசி  </h3>
<p class="five text-justify">பைமி ஏகாதசி அல்லது ஜெய ஏகாதசி என்றழைக்கப்படும் இந்த  நாளில் ஒருவர் உபவாசத்தைக் கடைப்பிடித்தால், அந்த ஆண்டின் மற்ற விரதங்களை (குறிப்பு: இங்கே மற்ற விரதம் என்பது ஏகாதசி விரதம் அல்ல ) ஒருவர் செய்யாவிட்டாலும், பகவான் ஸ்ரீ விஷ்ணுவின் இருப்பிடத்திற்கு நுழைவார் என்று கூறப்படுகிறது. <br><br>


    (குறிப்பு: இந்த நாளில் பகவான் ஸ்ரீவராஹதேவரின் அவதார தினம் என்பதால் பாதி நாள் விரதம் அனுசரிக்கப்படுகிறது. மேலும் உற்சவமானது  (பண்டிகை கொண்டாட்டம், பூஜைகள் மற்றும் விரதம் போன்றவை) அவர் அவதரித்த துவாதசி அன்று அனுசரிக்கப்படுகிறது)<br><br>
    
    
    யுதிஷ்டிர மஹாராஜர் வினவினார், "ஓ  தேவாதிதேவா! பகவானே! ஸ்ரீ கிருஷ்ணரே!  எல்லாப் புகழும் தங்களுக்கே! ஓ ஜெகன்னாதா! நான்கு வகையான உயிரினங்களாகிய "முட்டையிலிருந்து பிறந்தவை, "வியர்வையிலிருந்து பிறந்தவை," “விதைகளிலிருந்து பிறந்தவை” மற்றும் "கருவிலிருந்து பிறந்தவை” போன்ற எல்லாவற்றிற்கும் மூல காரண  ஆதாரம் தாங்கள் மட்டுமே. எனவே தாங்களே படைப்பவர், காப்பவர் மற்றும் அழிப்பவர் ஆவீர்.<br><br>
    
    
    எனது பகவானே! மாக மாதத்தின் (ஜனவரி - பிப்ரவரி) தேய்பிறை நாட்களில் (கிருஷ்ண பக்ஷம்) நிகழும் சத்திலா ஏகாதசி எனப்படும் மங்களகரமான நாளினை நீங்கள் எனக்கு மிகவும் அன்புடன் விளக்கியுள்ளீர்கள்.<br><br>
    
    
    இப்போது இந்த மாக மாதத்தின் வளர்பிறை நாட்களில் (சுக்ல அல்லது கௌர பக்ஷ) நிகழும் ஏகாதசியை எனக்கு விளக்கவும். இது எந்த பெயரால் அறியப்படுகிறது? அதை கடைபிடிப்பதற்கான வழிமுறை என்ன? தங்களுக்கு மிகவும் விருப்பமான இந்த மகத்தான நாளில் வழிபட வேண்டிய தெய்வம் யார்? .<br><br>
    
    
    அதற்கு பகவான் ஸ்ரீ கிருஷ்ணர் பதிலளித்தார், "ஓ யுதிஷ்டிரா! இந்த மாக மாதத்தின் வளர்பிறையில் நிகழும் ஏகாதசியைப் பற்றி நான் தங்களுக்கு கூறுவதில் மகிழ்ச்சியடைகிறேன். இந்த ஏகாதசி அனைத்து வகையான பாவ வினைகளையும் நீக்குவதுடன் உயிரை பாதிக்கக்கூடிய தீய சக்திகளின் (அசுர சக்திகளின்) தாக்கங்களையும் அழிக்கிறது.<br><br>
    
    
    இது ஜெய ஏகாதசி என்றும் அழைக்கப்படுகிறது. மேலும், இந்த புனித நாளில் விரதத்தை கடைபிடிக்கும் ஆத்மாவானது பேயாக இருப்பின் அதிர்ஷ்டவசமாக அந்தப் பெரும் சுமையிலிருந்து விடுபடுகிறது. இது உண்மையிலேயே பிறப்பு மற்றும் இறப்பிலிருந்து விடுதலை அளிப்பதன் காரணமாக இதை விட சிறந்த ஏகாதசி எதுவும் இல்லை என்று கூறப்படுகிறது. இதை மிகவும் கவனமாகவும் விடாமுயற்சியுடனும்  அனுசரிக்கப்பட வேண்டும்.<br><br>
    
    
    ஓ பாண்டவரே! இந்த ஏகாதசி பற்றிய ஒரு அற்புதமான வரலாற்றை நான் ஏற்கனவே பத்ம புராணத்தின் ஒரு அத்தியாயத்தை விளக்கும்போது கூறி இருக்கிறேன். ​​இப்போது நான் சொல்வதை மிகவும் கவனமாகக் கேளுங்கள்.<br><br>
    
    
    நீண்ட காலத்திற்கு முன்பு, தேவலோகத்தில், இந்திரன் தனது தேவலோகத்தை மிகவும் அழகாக ஆட்சி செய்து வந்தார். மேலும் அங்கு வாழும் அனைத்து தேவர்களும் மிகவும் மகிழ்ச்சியாகவும் திருப்தியாகவும் இருந்தனர்.<br><br>
    
    
    பாரிஜாத மலர்களால் அழகாகக் காட்சியளிக்கும் நந்தவனத்தில், இந்திரன் விரும்பும் போதெல்லாம் அமுதத்தைப் பருகி, ஐம்பது கோடி தேவ கன்னிகைகளான பெண்களுடன், தன் இன்பத்திற்காகப் பரவசத்தில் நடனமாடி மகிழ்ந்தான். புஷ்பதாந்தர்  தலைமையில் பல பாடகர்கள் இனிமையான குரலில் பாடினர்.<br><br>
    
    
    இந்திரனின் தலைசிறந்த இசைக்கலைஞரான சித்ரசேனன் அங்கு அவனது மனைவி மாலினி மற்றும் அவனது அழகான மகன் மால்யவான் ஆகியோருடன் இருந்தான். புஷ்பவதி என்ற அப்சர பெண் மால்யவானால் மிகவும் கவரப்பட்டாள். உண்மையில், மன்மதனின் கூர்மையான அம்புகள் அவள் இதயத்தின் மையத்தைத் துளைத்தன. அவளது அழகான உடலும் நிறமும், அவளது புருவங்களின் மயக்கும் அசைவுகளும் மால்யவானைக் கவர்ந்தன. புஷ்பவதியின் சொர்க்க அழகைக் கண்டு மால்யவன் ஒரேயடியாக மயங்கினான்.<br><br>
    
    
    ஒருமுறை  மால்யவனும் புஷ்பவதியும் மற்ற கலைஞர்களுடன் பாடியும் நடனமாடியும் இந்திரனை மகிழ்விப்பதற்காக வந்திருந்தனர். ஆனால் அவர்கள் ஒருவரையொருவர் மிகவும் கவர்ந்ததால், மன்மதனின் அம்புகள் அவர்கள் இதயத்தில் துளைக்கப்பட்டதன் காரணமாக காமத்தால் ஒருவரையொருவர் ஈர்க்கப்பட்டவர்கள், தேவலோகத்தின் அரசரான இந்திரனின் முன் அவர்களால் சரியாகப் பாடவோ, நடனமாடவோ முடியவில்லை. அவர்களின் உச்சரிப்பு தவறாக இருந்தது மற்றும் ஸ்வரங்களும் கவனக்குறைவாக இருந்தது. இந்திரன் உடனடியாக பிழைகளின் மூலத்தை புரிந்து கொண்டார். இசை நிகழ்ச்சியின் முரண்பாட்டால் கோபமடைந்து, "ஓ பயனற்ற முட்டாள்களே! நீங்கள் ஒருவரையொருவர் மோகத்தால் மயங்கிக்கொண்டு  எனக்காகப் பாடுவது போல் நடிக்கிறீர்களா?! நீங்கள் என்னைக் கேலி செய்கிறீர்களா?! இனிமேல் நீங்கள் இருவரும் பிசாசுகளாக மாறித் துன்பப்படுங்கள்  கணவன்-மனைவியாக, பூலோகத்திற்குச் சென்று, உங்கள் குற்றங்களுக்கான பலன்களை அனுபவியுங்கள்" என்று இந்திரன் சாபமிட்டார். <br><br>
    
    
    இந்தக் கடுமையான வார்த்தைகளால் வாயடைத்துப் போன மால்யவனும் புஷ்பவதியும் ஒரேயடியாகத் திகைத்து, சொர்க்கலோகத்தில் உள்ள அழகிய நந்தன வனத்திலிருந்து பூமியில் உள்ள இமயமலைச் சிகரத்தில் வந்து விழுந்தனர்.<br><br>
    
    
    இந்திரனின் கடுமையான சாபத்தின் விளைவுகளால் அளவிட முடியாத துயரத்திற்கு ஆளான அவர்களின் தேவலோக சிந்தனை வெகுவாகக் குறைந்துவிட்டது. அவர்கள் சுவை மற்றும் வாசனை உணர்வை இழந்தனர். மேலும் தொடும் உணர்வையும் இழந்தனர். அவர்களால் மறந்து கூட உறக்கத்தை அனுபவிக்க முடியாத அளவுக்கு மிகவும் குளிரான பனிக்கட்டிகள் மற்றும் இமயமலை பனிக் கழிவுகளின் மீது பரிதாபமாக  நின்றார்கள்.<br><br>
    
    
    அந்தக் கடுமையான உயரங்களில் இலக்கின்றி அங்கும் இங்கும் அலைந்து திரிந்த மால்யவனும் புஷ்பவதியும் ஒவ்வொரு கணமும் மேலும் மேலும் துன்பப்பட்டனர். அவர்கள் ஒரு குகையில் இருந்தபோதிலும், பனிப்பொழிவு மற்றும் குளிரின் காரணமாக அவர்களின் பற்கள் இடைவிடாமல் அடித்து, இறுதியில் அவர்களின் பயம் மற்றும் குழப்பம் காரணமாக அவர்களின் தலைமுடிகள் உதிர்ந்தது. <br><br>
    
    
    இந்த இக்கட்டான சூழ்நிலையில், மால்யவன் புஷ்பவதியிடம், 'எத்தனை அருவருப்பான பாவங்களைச் செய்து, இந்த பிசாச உடல்களில் துன்பப்படும் நிலைமைக்கு தள்ளப்பட்டுள்ளோமே?  இது முற்றிலும் நரகம் போன்ற நிலையே!.  நரகம் மிகவும் கொடூரமானது என்றாலும், இங்கு நாம் படும் துன்பம் இன்னும் அருவருப்பானது. எனவே, ஒருவரையொருவர் மோகத்தினால் மயங்கி ஒருபோதும் பாவங்களைச் செய்யக்கூடாது என்பது தெளிவாகிறது என்று கூறினான்.<br><br>
    
    
    அப்படியே துர்நாற்றம் கொண்ட காதலர்கள் பனியில் தத்தளித்தனர். இருப்பினும், அவர்களின் பெரும் அதிர்ஷ்டத்தால் மாகா மாதத்தின் வளர்பிறை நாட்களில் வரும் சகல மங்களகரமான ஜய (பைமி) ஏகாதசி வந்தது. அந்த நேரத்தில் தண்ணீர் அருந்துவதையோ, விளையாட்டாகக்கூட எவற்றையும் கொல்வதையோ, பழங்கள் மற்றும் இலைகளை உண்பதையோ அவர்கள் முற்றிலும் புறக்கணித்தார்கள்.<br><br>
    
    
    சோகத்தில் மூழ்கிய மால்யவனும் புஷ்பவதியும் எழுந்திருக்க முயலாமல் அரச மரத்தின் அடியில் விழுந்தனர். அதற்குள் சூரியன் மறைந்தது. இரவு பகலை விட குளிராகவும், துயரமாகவும் இருந்தது. கடுமையான பனிப்பொழிவில் அவர்கள் நடுங்கினர். அவர்களின் பற்கள் ஒரே குரலில் சலசலத்தன. ஒருவர்  கைகளை மற்றொருவர் கைகளுடன் பிடித்துகொண்டதால், அவர்களால் தூக்கத்தையும் உடலுறவையும் அனுபவிக்க முடியவில்லை.<br><br>
    
    
    இவ்வாறு அவர்கள் இந்திரனின் சக்தி வாய்ந்த சாபத்தால் இரவு முழுவதும் துன்பப்பட்டனர். “ஓ யுதிஷ்டிரா! கேள், அவர்கள் தற்செயலாக (தெரியாமல்) ஜய ஏகாதசியன்று இரவு முழுவதும் விழித்திருந்ததால், கடைப்பிடித்த விரதத்தின் பலனால், அவர்கள் பாக்கியம் பெற்றார்கள். மறுநாள் நடந்ததைக் கேளுங்கள்.<br><br>
    
    
    துவாதசி விடிந்ததும், மால்யவனும் புஷ்பவதியும் தங்கள் அசுர உருவங்களிலிருந்து மாறி, மீண்டும் பளபளப்பான ஆபரணங்களையும், நேர்த்தியான ஆடைகளையும் அணிந்த அழகிய சொர்க்கவாசிகளாக இருந்தனர். அவர்கள் இருவரும் ஒருவரையொருவர் ஆச்சரியத்துடன் பார்த்துக்கொண்டிருக்க, அவர்களுக்காக ஒரு தேவலோக விமானம் அந்த இடத்திற்கு வந்தது.<br><br>
    
    
    ஒழுக்க மேம்பாடு உடைய தம்பதிகள் அழகான விமானத்தில் ஏறி, நேரடியாக சொர்க்கலோகத்திற்கு செல்லும்போது, ​​தேவலோக மக்கள் குழுவாக சேர்ந்து அவர்களின் புகழைப் பாடினார்கள். அனைவரின் நல்வாழ்த்துக்களால் அவர்கள் உற்சாகமடைந்தனர். விரைவில் மால்யவானும் புஷ்பாவதியும் இந்திரனின் தலைநகரான அமராவதியை அடைந்தனர். பின்னர் அவர்கள் உடனடியாக தங்கள் பகவானின் (இந்திரதேவர்) முன் சென்று அவருக்கு மகிழ்ச்சியான வணக்கம் செலுத்தினர்.<br><br>
    
    
    அவர்களை தேவலோக ராஜ்ஜியத்திற்கு மிகக் கீழே உள்ள பூலோகத்தில், பேய்களாக துன்புறுத்தப்பட வேண்டும் என்று சபித்தபின், அவர்களின் தோற்றம் மாற்றப்பட்டு, உண்மையான நிலை மற்றும் வடிவங்களுக்கு மாறியுள்ளதைக் கண்டு இந்திரதேவர் ஆச்சரியப்பட்டார்.<br><br>
    
    
    இந்திரதேவர் அவர்களிடம், 'நான் உங்களைச் சபித்த பிறகு, உங்கள் பிசாச உடலை இவ்வளவு விரைவாகத் துறக்க நீங்கள் என்ன அசாதாரணமான புண்ணியங்களைச் செய்தீர்கள்? என் தவிர்க்கமுடியாத சாபத்திலிருந்து உங்களை விடுவித்தது யார்? என்று கேட்டார். <br><br>
    
    
    அதற்கு மால்யவான், 'ஓ அரசே! பரம புருஷ பகவான் ஸ்ரீ கிருஷ்ணரின் (வாசுதேவர்) அதீத கருணையாலும், ஜெய ஏகாதசியின் சக்தி வாய்ந்த பலனாலும், பிசாசுகளாக இருந்த நாங்கள் துன்பத்திலிருந்து விடுபட்டோம்.' இதுவே உண்மை.<br><br>
    
    
     'ஓ குருவே! பகவான் ஸ்ரீ விஷ்ணுவுக்கு மிகவும் விருப்பமான நாளைக் கடைப்பிடித்து (தெரியாமலேயே, அஞ்ஞான சுக்ருதியால்) பக்தித் தொண்டைச் செய்ததால், நாங்கள் மகிழ்ச்சியுடன் பழைய நிலைக்குத் திரும்பினோம் என்றான்.'<br><br>
    
    
    அப்போது இந்திரதேவர், 'ஏகாதசியை அனுசரித்து, உன்னதமான பகவான் ஸ்ரீ கேசவரை நீங்கள் சேவித்ததால், நீங்கள் என்னாலும் வணங்கப்படுகிறீர்கள் இப்போது நீங்கள் பாவத்திலிருந்து முற்றிலும் தூய்மையடைந்திருப்பதை என்னால் பார்க்க முடிகிறது.பகவான் ஸ்ரீ ஹரி அல்லது சிவபெருமானிடம் பக்தித் தொண்டில் ஈடுபடும் எவரும் என்னாலும் போற்றப்படக்கூடியவராகவும், வணங்கப்படக் கூடியவராகவும் ஆகிறார்கள். இதில் எந்த சந்தேகமும் இல்லை.' பின்னர் இந்திரதேவன் மால்யவனையும் புஷ்பவதியையும் ஒருவரையொருவர் மகிழ்விக்கவும், அவர்கள் தங்கள் விருப்பம்போல்  தனது சொர்க்க லோகத்தில் சுதந்திரமாக எங்கும்  செல்ல அனுமதி கொடுத்தார்.<br><br>
    
    
    எனவே, ஓ மஹாராஜர் யுதிஷ்டிரா!  பகவான் ஸ்ரீ ஹரியின் புனித நாளில், குறிப்பாக இந்த ஜெய ஏகாதசியில், ஒருவர் சிரத்தையாக இந்த விரதத்தை  கடைபிடிக்க வேண்டும். அதன் பலனால், த்விஜ எனப்படும் பிராமணரைக் கொன்ற பாவத்திலிருந்தும் கூட ஒருவரை விடுவிக்கும் <br><br>
    
    
    இந்த விரதத்தை முழு நம்பிக்கையுடனும் பக்தியுடனும் கடைப்பிடிக்கும் ஒரு சிறந்த ஆன்மா, அனைத்து வகையான தர்மங்களைச் செய்தவராகவும், அனைத்து வகையான யாகங்களைச் செய்தவராகவும், அனைத்து புனித ஸ்தலங்களிலும் நீராடியவராகவும் கருதப்படுகிறார். உண்மையில், ஜெய ஏகாதசி அன்று விரதம் இருப்பதால், உண்மையில் அந்த ஆத்மா, வைகுண்டத்தில் வசிக்கவும், பல கோடி யுகங்களுக்கு முடிவில்லா மகிழ்ச்சியை அனுபவிக்கும் தகுதியை பெறுகிறது.<br><br>
    
    
    ஓ மஹாராஜா! என்று பகவான் ஸ்ரீ கிருஷ்ணர் தொடர்ந்தார். ஜெய ஏகாதசியின் இந்த அற்புதமான மகிமைகளைக் கேட்கும் அல்லது படிக்கும் ஒருவர் சாமவேதத்திலிருந்து கானங்கள் பாடி செய்யப்படும் அக்னிஸ்தோம யாகம் செய்வதன் மூலம் கிடைக்கும் புண்ணியத்தை அடைகிறார். <br><br>
    
    
    மன்மதன் பற்றிய குறிப்பு: அமர-கோஷா அகராதியின்படி காமதேவனுக்கு ஐந்து பெயர்கள் உள்ளன: "கந்தர்ப தர்பகோ நங்கா காமஹ பஞ்ச-ஷரைஹ் ஸ்மரஹ்" <br><br>
    
    
    மன்மதனுக்கு உள்ள ஐந்து பெயர்கள்  (1) மன்மதன் (2) தர்பகா என்றால் எதிர்கால நிகழ்வுகளைத் தடுப்பவர்  (3) அனங்க என்றால் 'உடல் இல்லாதவன்  (4) காமா என்றால் காமம் மேலோங்கியவன் மற்றும் (5) பஞ்சஷரை என்றால் ஐந்து அம்புகளை வைத்திருப்பவர் என்று பொருள்.<br><br>
    
    
    <b>கந்தர்பா:</b> பகவத் கீதையின் பத்தாவது அத்தியாயத்தில் (பகவத்கீதை 10:28.) பகவான் ஸ்ரீ கிருஷ்ணர் கூறுகிறார், பிரஜனாஷ் காஸ்மி கந்தர்பஹ்; "மகப்பேறு உருவாவதற்கான காரணிகளில், நான் கந்தர்பன் ஆவேன்." கந்தர்பன் என்ற சொல்லுக்கு "மிக அழகான" என்ற பொருள் உண்டு. துவாரகையில் கிருஷ்ணரின் மகனாக பிரத்யும்னனாக கந்தர்பன் தோன்றினார். <br><br>
    
    
    <b>தர்பகா:</b> மன்மதனால் முன்கூட்டியே என்ன நடக்கப் போகிறது என்பதை உணர்ந்து அதைத் எவ்வாறு தடுக்க முடியும் என்று அறிந்தவன். குறிப்பாக, அவன் ஒருவரின் மனதைக் கவர்வதன் மூலம் அவர்களை வலுக்கட்டாயமாக காம உணர்வு இன்பத்தில் ஈடுபடுத்துவதன் மூலம் தூய ஆன்மீக செயல்பாட்டை தடுக்க முயற்சி செய்ய முடியும்.<br><br>
    
    
    <b>அனங்கா:</b> மன்மதன். ஒருமுறை சிவபெருமானின் தவத்தை சீர்குலைத்தபோது, ​​ சக்தி வாய்ந்த சிவபெருமான் மன்மதனை எரித்து சாம்பலாக்கினார். மேலும், சிவபெருமான் மன்மதனுக்கு மனித உடல் இல்லாமல்  பேயைப் போல உலகில் செயல்படுவாய்  என்ற அனங்கா(அஃதாவது உடலற்ற) சாபத்தை அளித்தார். <br><br>
    
    
    <b>காமா:</b> பகவத் கீதையில் (பகவத்கீதை 7:11.) தர்மவிருத்தோ பூதேஷு காமோஸ்மி: " தர்ம கொள்கைகளுக்கு முரணற்ற காமம் நான் என்று பகவான் ஸ்ரீ கிருஷ்ணர் கூறுகிறார்.<br><br>
    
    
    <b>பஞ்சஷரை:</b> சுவைத்தல், தொடுதல், கேட்டல், நுகர்தல் மற்றும் பார்வை  ஆகிய உறுப்புகளும் எவ்வாறு மனிதனின் மனதை துளைக்கின்றதோ, அதேபோல் மன்மதன் அனைத்து உயிர்களையும் மயக்கி தான்  விரும்பியதைச் செய்ய வைக்கும் ஆற்றல் பெற்றவன்.<br><br>
    
    
    இதுவே மன்மத தேவரின் ஐந்து பெயர்கள் ஆகும்.  மேற்சொன்ன இவையனைத்தும் குருதேவர் மற்றும் பகவான் ஸ்ரீகிருஷ்ணரின் கருணையைப் பெறாமல் மன்மதனின் சக்தியை எதிர்கொள்ள முடியாது.<br><br>
    
    
    பவிஷ்ய-உத்தர புராணத்தில் இருந்து மாக-சுக்லபட்ச ஏகாதசி அல்லது ஜெய ஏகாதசியின் மகிமைகளின் விவரிப்பு இவ்வாறு முடிகிறது.<br><br>
    </p>
    <h3>24. விஜய ஏகாதசி </h3>
<p class="five text-justify">யுதிஷ்டிர மஹாராஜர் வினவினார், "ஓ பகவான் ஸ்ரீ கிருஷ்ணரே! ஓ வாசுதேவரின் புகழ்பெற்ற மகனே! தயவுசெய்து என்னிடம் கருணை காட்டுங்கள் மற்றும் பால்குண மாதத்தின் (பிப்ரவரி-மார்ச்) தேய்பிறை நாட்களில் நிகழும் ஏகாதசியைப் பற்றி  விவரிக்கவும்" என்றார்.<br><br>


    பகவான் ஸ்ரீ கிருஷ்ணர் பதிலளித்தார், "ஓ யுதிஷ்டிரா! ஓ மன்னர்களின் அரசரே! விஜய ஏகாதசி எனப்படும் இந்த மாபெரும் விரதத்தைப் பற்றி தங்களுக்கு எடுத்துச் சொல்வதில் நான் மகிழ்ச்சியடைகிறேன். அதைக் கடைப்பிடிப்பவர் நிச்சயமாக இம்மையிலும் மறுமையிலும் வெற்றி பெறுகிறார். இந்த ஏகாதசியன்று விரதமிருந்து அதன் மகிமைகளைக் கேட்பவரின் பாவங்கள் அனைத்தும் நீங்கும்."<br><br>
    
    
    "நாரத முனிவர் ஒருமுறை தாமரை மலரில் அமர்ந்திருக்கும் பிரம்மதேவரிடம் விஜய ஏகாதசியைப் பற்றிக் கேட்டார். ‘ஓ தேவர்களுக்கெல்லாம் மேலானவரே! விஜய ஏகாதசியை நம்பிக்கையுடன் கடைப்பிடிப்பதன் மூலம் ஒருவர் அடையக்கூடிய புண்ணியத்தைப்  பற்றி  எனக்குக் கூறுங்கள்" என்றார்.<br><br>
    
    
    அதற்குப் பதிலளித்த நாரதரின் சிறந்ததந்தையான பிரம்மதேவர், "என் அன்பு மகனே! விரத நாட்களிலேயே பழம்பெரும் விரத நாளான இது பவித்ரமானதாகவும்,  எல்லா பாவங்களையும் நீக்கும் தன்மையுடையதாயும் இருக்கின்றது. இன்று வரை இதை நான் யாருக்கும் தெரிவிக்கவில்லை. ஆனால் இந்த ஏகாதசி அதன் பெயரில் உள்ளபடியே எல்லாவிதமான வெற்றியைத் தருகிறது என்பதை நீங்கள் சந்தேகத்திற்கு இடமின்றி புரிந்து கொள்ளலாம்" ... (விஜயா என்றால் வெற்றி என்று அர்த்தம்).<br><br>
    
    
    இராமன் பதினான்கு ஆண்டுகள் காட்டிற்கு சென்றபோது, ​​அவரும், அவரது மனைவி சீதா தேவியும், அவரது தெய்வீக சகோதரர்  லக்ஷ்மணனும் துறவியைப்போல  பஞ்சவடியில் தங்கினர். பின்னர் அன்னை சீதாதேவி ராவணன் என்ற அரக்கனால் கடத்தப்பட்டார். பிறகு, ராமர் துன்பத்தால் ஒரு சாதாரண மனிதனைப் போல குழப்பமடைந்தார்.<br><br>
    
    
     பகவான் தனது அன்பான துணையைத் தேடிக்கொண்டிருந்த வேளையில், ​​இறக்கும் நிலையில் இருந்த ஜடாயுவின் இருக்குமிடத்திற்கு  வந்தமர்ந்து, அதன்பின் தன் எதிரியான கபந்தனைக் கொன்றார்.<br><br>
    
    
    "பின்னர், பகவான் ஸ்ரீ இராமரும், வானர அரசரான சுக்ரீவனும் நண்பர்களானார்கள். அவர்கள் வானரங்கள் மற்றும் கரடிகளின் பெரும் படையைக் ஒன்றிணைத்து குவித்து, தனது மந்திரியான ஹனுமனை இலங்கைக்கு அனுப்பினர். அங்கு அவர் ஜானகியை (ஸ்ரீமதி சீதா தேவி) அசோக வனத்தில் பார்த்தார்.<br><br>
    
    
    அவர் பகவான் ராமரின் செய்தியை சீதாதேவியிடம் கூறினார். தனது நம்பகத்தன்மையை நிரூபிக்கும் வகையில் பரமாத்மாவான பகவான் ஸ்ரீ ராமருக்கு பெரிய சேவை செய்ததற்காக பகவான் இராமரால் தனக்கு கொடுக்கப்பட்ட  மோதிரத்தை ஸ்ரீமதி சீதா தேவியிடம் காட்டினார்.<br><br>
    
    
    சுக்ரீவனின் உதவியோடு பகவான் ஸ்ரீ ராமர் இலங்கையை நோக்கிச் செல்லத் தயாரானார். வானர படையுடன் கடலின் கரையை வந்தடைந்தவுடன். அந்த நீர் வழக்கத்திற்கு மாறாக ஆழமாகவும், வித்தியாசமாகவும் இருப்பதை அவர்களால் புரிந்து கொள்ள முடிந்தது.<br><br>
    
    
    இராமர் லக்ஷ்மணனிடம் கூறினார், “ஓ சுமித்ரையின் மகனே! வருண தேவனின் அறிய முடியாத வசிப்பிடமான இந்தப் பரந்த சமுத்திரத்தைக் கடப்பதற்குப் போதுமான புண்ணியத்தை நாம் எவ்வாறு பெறுவது? சுறாக்கள் மற்றும் பிற மூர்க்கமான நீர்வாழ் உயிரினங்களால் நிரம்பி வழியும் இந்த கடலை கடப்பதற்கான எளிதான வழியை என்னால் பார்க்க முடியவில்லை.“<br><br>
    
    
    லக்ஷ்மணர் பதிலளித்தார், "ஓ அனைத்து உயிரினங்களிலும் சிறந்தவரே! ஓ அனைத்து தேவர்களின் தோற்றமே! ஓ முதன்மையான திறமை கொண்டவரே! இங்கிருந்து நான்கு மைல் தொலைவில் உள்ள ஒரு தீவில் பகத் அல்ப்யர் என்ற மகா முனிவர் வசிக்கிறார். ஓ ராகவா! அவர் பலமுறை பிரம்மதேவர் வந்து போவதை பார்த்திருக்கிறார். அவர் மிகவும் வயதானவராகவும் புத்திசாலியாகவும் இருக்கிறார். நாம் அவரிடம் சென்று, அவரது தரிசனத்தை  பெற்று, நமது இலக்கை எவ்வாறு பாதுகாப்பாக அடைவது என்று கேட்போம்"  என்றார்.<br><br>
    
    
    எனவே இராமரும் லக்ஷ்மணரும் ஒப்பற்ற பகத் அல்ப்ய முனிவரின் ஆசிரமத்திற்கு பணிவாக சென்றனர். அவரை நெருங்கி, இரண்டு பகவான்களும் இரண்டாவது விஷ்ணுவைப் போல இருக்கும் அவருக்கு மரியாதையுடன் வணக்கம் செலுத்தினர்.<br><br>
    
    
    எவ்வாறாயினும், ஸ்ரீராமர் உண்மையில் பரம புருஷர். அவர் தனது சொந்த காரணங்களுக்காக பூமியில் தோன்றி ஒரு மனிதனைப் போலவே செயல்படுகிறார் என்பதை பகத் அல்பயாவால் உடனடியாக புரிந்து கொள்ள முடிந்தது.<br><br>
    
    
    "ஓ இராமா! ஓ மனிதர்களில் சிறந்தவரே! நீங்கள் ஏன் என் தாழ்ந்த இருப்பிடத்திற்கு வந்தீர்கள்?" என்றார் முனிவர்.<br><br>
    
    
    அதற்கு பகவான் ஸ்ரீ இராமர், "ஓ மஹாத்மாவே! ஓ இருபிறப்பெய்திய  பிராமணரே! நான் கடலைக் கடந்து இலங்கையையும் ராவணன் தலைமையிலான அரக்கர் கூட்டத்தையும் வெல்வதற்காக எனது வானரங்கள் மற்றும் கரடி வீரர்களுடன் கடல் கரைக்கு வந்துள்ளேன். ஓ பெரிய முனிவரே! தயவுசெய்து என் மீது கருணை காட்டுங்கள். இந்த பரந்த கடலை நான் எவ்வாறு கடக்க முடியும் என்பதை தயவுசெய்து என்னிடம் கூறுங்கள். அதனால்தான் இன்று உங்கள் ஆசிரமத்திற்கு வந்துள்ளேன்” என்றார்.<br><br>
    
    
    "முனிவர் கூறினார், ஓ பகவான் ஸ்ரீராமரே! எல்லா விரதங்களிலும் உன்னதமான விரதத்தைப் பற்றி நான் உங்களுக்குச் சொல்கிறேன். அதைக் கடைப்பிடிப்பதன் மூலம் நீங்கள் நிச்சயமாக ராவணனை வென்று நிரந்தரமாக போற்றப்படுவீர்கள். தயவுசெய்து இப்போது முழு கவனத்துடன் கேளுங்கள்."<br><br>
    
    
    “ஏகாதசிக்கு முந்தைய நாளில், தங்கம் அல்லது வெள்ளி அல்லது தாமிரத்தால் ஆன ஒரு தண்ணீர் பானையை வடிவமைக்கவும். இந்த உலோகங்கள் கிடைக்கவில்லை என்றால் களிமண்ணால் செய்த பானையை சுத்தமான தண்ணீரால் நிரப்பவும். பின்னர் மா இலைகளால் அழகாக அலங்கரிக்கவும். அதை மூடி, ஏழு தானியங்கள் அடங்கிய  (ஏழு தானியங்கள் பார்லி, கோதுமை, அரிசி, சோளம், கொண்டைக்கடலை, கம்பு மற்றும் பருப்பு அல்லது பட்டாணி) ஒரு பரப்பின் மீது ஒரு புனித பலிபீடத்திற்கு அருகில் வைக்கவும்.பிறகு காலையில் நீராடி, தண்ணீர்ப் பானையை மலர் மாலைகள் மற்றும் சந்தனக் திலகத்தால் அலங்கரித்து, பானையின் மேல் உள்ள குழிவான மூடியில் பார்லி, மாதுளை, தேங்காய் ஆகியவற்றை வைக்கவும். இப்போது மிகுந்த அன்புடனும் பக்தியுடனும் நீர் பாத்திரத்தை வணங்கி, அதற்கு தூபம், சந்தனம், பூக்கள், ஒரு நெய் தீபம் மற்றும் ஒரு தட்டில் உயர்தர உணவுகளை வைக்கவேண்டும். இந்த புனித பானைக்கு அருகில் அன்றிரவு விழித்திருக்கவும். பார்லி முதலியவற்றால் நிரப்பப்பட்ட மூடியின் மேல், பகவான் ஸ்ரீ நாராயணரின் தங்க மூர்த்தியை வைக்கவும்.“<br><br>
    
    
    “ஏகாதசி விடிந்ததும், காலையில் நீராடிவிட்டு, தண்ணீர் பானையை மெல்லிய சந்தனக் கலவை மற்றும் மாலைகளால் அலங்கரிக்கவும். பின்னர் மீண்டும் முதல்தர தூபம், விளக்குகள், சந்தனப் பச்சரிசி மற்றும் சந்தனப்பொடியில் தோய்த்த பூக்களால் பானையை வணங்கி, பின்னர் பக்தியுடன் பல வகையான சமைத்த உணவுகள், மாதுளை, தேங்காய் ஆகியவற்றை தண்ணீர் பானையில் வைக்கவும். பின்னர் இரவு முழுவதும் விழித்திருக்கவும்.“<br><br>
    
    
    “துவாதசி விடியும்போது, ​​அந்தத் தண்ணீர்ப் பானையை ஒரு புண்ணிய நதியின் கரைக்கோ அல்லது ஒரு சிறிய குளத்தின் கரைக்கோ எடுத்துச் செல்லுங்கள். மீண்டும் முறைப்படி வணங்கிய பிறகு, “ஓ அரசர்களின் அரசரே! வேத சாஸ்திரங்களில் நிபுணரான தூய உள்ளம் கொண்ட பிராமணருக்கு மேற்கூறிய அனைத்துப் பொருட்களையும் சேர்த்து தானமாக வழங்குங்கள். நீங்களும் உங்கள் போர்ப்படைத் தளபதிகளும் இவ்விதமாக விஜய ஏகாதசியைக் கடைப்பிடித்தால், நீங்கள் நிச்சயமாக எல்லா வகையிலும் வெற்றி பெறுவீர்கள்“ என்று முனிவர் கூறினார்.<br><br>
    
    
    “பரம புருஷ பகவான் ஸ்ரீ ராமச்சந்திரர், பகத் அல்பய முனிவரின் அறிவுறுத்தலின்படி செய்தார். இதனால் அவர் அனைத்து அசுர சக்திகளையும் வென்றார்.<br><br>
     அதேபோல், விஜய ஏகாதசியை இவ்விதமாக அனுசரிக்கும் எவரும் இந்த மரண உலகில் எப்போதும் வெற்றியடைவார்கள். மேலும் அவர் இந்த உலகத்தை விட்டு வெளியேறிய பிறகு வைகுண்டம் என்று அழைக்கப்படும் பகவானுடைய ராஜ்யத்தின் கவலையற்ற மண்டலத்தில் என்றென்றும் வசிப்பார்.“<br><br>
    
    
    ஓ மகனே நாரதா! இந்த ஏகாதசி விரதத்தை ஏன் முறையாகக் கடைப்பிடிக்க வேண்டும் என்பதை இந்த வரலாற்றிலிருந்து  புரிந்து கொள்ளலாம். இந்த விரதம் ஒருவரின் அனைத்து பாவ வினைகளையும், மிகவும் அருவருப்பான பாவங்களையும்  கூட அழிக்கும் சக்தி வாய்ந்தது.<br><br>
    
    
    பகவான் ஸ்ரீ கிருஷ்ணர், “ஓ யுதிஷ்டிரா! இந்த வரலாற்றைப் படிக்கும் அல்லது கேட்கும் எவரும் முந்தைய நாட்களில் அஷ்வமேத யாகம் செய்வதால் என்ன  பலன் கிடைக்குமோ அதே புண்ணியத்தைப் பெறுவார்கள்” என்று கூறி முடித்தார்.<br><br>
    
    
    ஸ்கந்த புராணத்திலிருந்து பால்குண-கிருஷ்ணபட்ச ஏகாதசி அல்லது விஜய ஏகாதசியின் மகிமைகளின் விவரிப்பு இவ்வாறு முடிகிறது.
    </p> 

      <h3>25. பரம ஏகாதசி </h3>
<p class="six text-justify">ஸ்ரீ யுதிஷ்டிர மஹாராஜர் பகவான் ஸ்ரீ கிருஷ்ணரிடம் வினவினார், "ஓ பரம புருஷ பகவானே! ஓ புருஷோத்தமரே! வருடத்தின் கூடுதலாக வரும் மாதத்தின் (புருஷோத்தம அதிக மாதம்) தேய்பிறை நாட்களில் (கிருஷ்ண பக்ஷம்) நிகழும் அந்த ஏகாதசியின் பெயர் மற்றும் அதன் தன்மைகள் என்ன? ஓ அனைத்து பிரபஞ்சங்களின் தலைவரே! அதை முறையாகக் கடைபிடிப்பதற்கான வழிமுறை என்ன?  தயவு செய்து இதையெல்லாம் என்னிடம் கூறுங்கள்?" என்றார்.<br><br>


    பரமபுருஷ பகவான் ஸ்ரீ கிருஷ்ணர் அதற்கு பதிலளித்தார், "ஓ யுதிஷ்டிரா! இந்த புண்ணிய நாள் பரம ஏகாதசி என்று அழைக்கப்படுகிறது. இந்த விரதத்தைக் கடைபிடிப்பதனால் பிறப்பு மற்றும் இறப்பு ஆகிய துன்பக்கடலிலிருந்து மோட்சம் அளிப்பதுடன் மகிழ்ச்சியான வாழ்க்கை வாழ்வதற்கான அருளையும் வழங்குகிறது.<br><br>
    
    
    இந்த ஏகாதசியைக் கடைப்பிடிக்கும் முறையானது  கார்த்திகை மாதத்தின் வளர்பிறையில் ஏற்படும் ஏகாதசியை எவ்வாறு  கடைப்பிடிக்கிறோமோ அதேமுறையில் இந்த ஏகாதசியையும் கடைபிடிக்க வேண்டும். அதாவது, இந்த ஏகாதசியன்று எல்லா ஆத்மாக்களிலும் பரமமான என்னை முழு அன்புடனும் பக்தியுடனும் வணங்க வேண்டும்.<br><br>
    
    
    இது தொடர்பாக நான் இப்போது காம்பில்ய நகரத்தைச் சேர்ந்த  மகா முனிவர் என்னிடம் கூறிய ஒரு அற்புதமான வரலாற்றை உங்களுக்குச் சொல்கிறேன்.
    
    
    "ஒருமுறை, சுமேதா என்ற மிகவும் பக்தியுள்ள பிராமணர் தனது மனைவியான பவித்ராவுடன் கம்பில்யா நகரத்தில் வசித்து வந்தார். அவள் மிகவும் கற்புடையவள் மற்றும் தன் கணவரிடம் மிகுந்த பக்தி கொண்டவள். பூர்வ ஜென்மத்தில் ஏதோ பாவம் செய்த காரணத்தினால், பணமோ, உணவு தானியங்களோ இல்லாமல் இருந்ததால், பலரிடம் உணவுக்காக கெஞ்சியும், கணிசமான தொகை எதுவும் பெற முடியவில்லை."<br><br>
    
    
    அவருக்கும் அவரது அழகான இளம் மனைவிக்கும் போதுமான உணவு, உடை அல்லது தங்குமிடம் இல்லை. அவள் மிகவும் சிறந்த குணம் கொண்டவள். அவர்கள் வறுமையில் இருந்தபோதிலும் தன் கணவரான சுமேதாவுக்கு உண்மையாக சேவை செய்தாள்.<br><br>
    
    
    விருந்தினர்கள் தங்கள் வீட்டிற்கு வரும்போது, ​​பவித்ரா மாதா தானே அவர்களுக்கு உணவை சமைத்துக் கொடுப்பார். மேலும் அவள் அடிக்கடி பசியுடன் இருந்தாலும், அவளுடைய அழகான, தாமரை போன்ற முகம் ஒருபோதும் வாடவில்லை. இந்த பசி அவளை வலுவிழக்கச் செய்தாலும் சுமேதாவின் மீதான அவளது பாசம் குறையாமல் இருந்தது.<br><br>
    
    
    இதையெல்லாம் பார்த்து, தன் துரதிர்ஷ்டத்தை நினைத்து புலம்பிய சுமேதா ஒரு நாள் பவித்ராவிடம் கூறினார், "ஓ என் அன்பான மனைவியே! ஓ மிக அழகானவளே! நான் பணக்காரர்களிடம் உதவி கேட்கிறேன். ஆனால் அரிதாகவே சிறிய அளவு உதவி (ஒரு துண்டு)  பெறுகிறேன். நான் என்ன செய்ய வேண்டும்? நமது அவலநிலைக்கு என்ன நிவாரணம் இருக்கிறது? நிவாரணம் பெற நான் எங்கு செல்ல வேண்டும்?<br><br>
    
    
    ஓ மிகக்கீழ்ப்படிதலும் அன்பும் கொண்ட மனைவியே! போதிய செல்வம் இல்லாமல், இல்லறக் காரியங்கள் வெற்றியடைவதில்லை, <br><br>
    ந வந்து மத்யே தனஹினா ஜீவனம்.
    
    
    எனவே நான் வெளிநாடு சென்று சிறிது செல்வம் அடைய அனுமதி வழங்கவேண்டும். அத்தகைய முயற்சியை நான் மேற்கொண்டால், நாம் அனுபவிக்க வேண்டிய அதிர்ஷ்டத்தை நிச்சயமாகப் பெறமுடியும். சில முயற்சிகள் செய்யாமல், ஒரு நபர் தனது விருப்பங்களை பூர்த்தி செய்யவோ அல்லது அவரது தேவைகளை பூர்த்தி செய்யவோ முடியாது. இதனால் ஆர்வமுள்ள முயற்சி, எப்போதும் மங்களகரமானது என்று ஞானிகள் கூறியுள்ளனர். இதனை வெளிப்படுத்தப்பட்ட வேதங்கள் அறிவிக்கின்றன<br><br>
    
    
    <i class="text-center1 font-extrabold">உத்யோகினா சிங்கம் உபைதி லக்ஷ்மி 
    தைவேன தேயதி கா புருஷஹ் வதந்தி:</i>
    
    
    
    
    "உற்சாகமாக முயற்சி செய்பவன் நிச்சயமாக வெற்றியை அடைவான். ஆனால் வாழ்க்கையில் என் பங்கை (எனக்கு எழுதப்பட்ட விதி) நானே ஏற்றுக்கொள்கிறேன்" என்று வெறுமனே கூறுபவன் ஒரு சோம்பேறி என்று சுமேதா கூறினார்.<br><br>
    
    
     "இந்த வார்த்தைகளை தனது கணவரிடமிருந்து கேட்டவுடன், பவித்ரா தனது இரண்டு உள்ளங்கைகளை இணைத்து, கண்ணீரால் நிரம்பிய கண்களில், மிகுந்த மரியாதையுடனும் பாசத்துடனும் அவரிடம் பேசினாள்:<br><br>
    
    
    எனது அன்பானவரே உங்களை விடப் பெரியவர் அல்லது கற்றவர் யாரும் இல்லை என்று நினைக்கிறேன். துன்பத்தில் இருந்தாலும், பிறர் நலனில் அக்கறை கொண்டவர்கள் யாராக இருந்தாலும் உங்களை போலதான் பேசுவார்கள். எனினும், ஒருவர் தன் வாழ்வில் எவ்வளவு செல்வத்தை அடைகிறாரோ, அந்த செல்வம் அவரின் முந்தைய ஜென்மங்களில் செய்த தானத்தால்தான் கிடைத்தது  என்றும், முந்தைய ஜென்மங்களில் ஒருவர் தர்மம் செய்யவில்லை என்றால், அவர் சுமேரு மலையின் உச்சியில் அமர்ந்திருந்தாலும், அவர் இன்னும் ஏழையாகவே இருப்பார்  என்றும் சாஸ்திரங்கள் கூறுகின்றன.<br><br>
    
    
    <i class="text-center1 font-extrabold">பூர்வ-ஜன்மர்ஜிதம் வித்யா பூர்வ-ஜன்மர்ஜிதம் தானம்
     பூர்வ-ஜன்மர்ஜிதம் கன்யா அக்ரே தவதி தவதி</i>
    
    
    ஆழ்ந்தநிலை அறிவு, ஆன்மிகக் கல்வி, திருப்தியான செல்வம், குடும்ப உறுப்பினர்களை மகிழ்வித்தல் ஆகியவை அதிகமான தொண்டு செய்தவருக்கு கிடைக்கப்படுகின்றன. ஒருவர்  எந்த நன்மை செய்தாலும் அது அவருக்கு பல மடங்கு திரும்பும். மனுநீதியில், மனு மகாராஜா கூறுகிறார், <br><br>
    
    
    <i class="text-center1 font-extrabold">பாக்யம்  பாலந்தி ஸர்வத்ரா ந ச வித்யா ந ச பவுருஷம்:</i>
    
    
    அதிர்ஷ்ட தேவரான வித்தாதா என்ன விதிதிருக்கிறாரோ அது நிச்சயம் நடக்கும். ஒருவரின் நல்ல கல்வி, திறமை மற்றும் உற்சாகம் ஆகியவை எந்தவொரு வெற்றியைக் கொண்டுவருவதற்கும் உத்தரவாதம் அளிக்காது. கல்வி, பணம், விளை நிலம் போன்றவற்றை ஒருவர் எந்த நிலைமையில் தானம் செய்தாலும் அவை எதிர்கால வாழ்க்கையில் அவருக்குத் திருப்பித் தரப்படுகிறது. நாம் கொடுத்ததை நல்ல உள்ளத்துடன் திரும்பபெறும்போதும் அடைவோம். உண்மையில், பகவான், சிறந்த படைப்பாளி. ஒருவருக்கு தலைவிதியில் அதிர்ஷ்டம் என்று எழுதியிருந்தால், அது நிச்சயமாக நிறைவேறும். முற்பிறவியில் தானம் செய்யாமல் எவரும் செல்வத்தை அடைவதில்லை.<br><br>
    
    
    ஓ பிராமணர்களில் சிறந்தவரே! நாம் இப்போது ஏழைகளாக இருப்பதால், நம்முடைய முந்தைய வாழ்க்கையில் நீங்களும் அல்லது நானும் தகுதியான நபர்களுக்கு எந்த விதமான/போதுமான தர்மம் செய்திருக்க வேண்டும். எனவே, ஓ கருணையுள்ள கணவரே! நீங்கள் இங்கே என்னுடன் இருக்க வேண்டும். நீங்கள் இல்லாமல் என்னால் ஒரு கணம் கூட வாழ முடியாது. கணவனைப் பிரிந்த பெண்ணை அவளது தந்தையோ, தாயோ, சகோதரனோ, மாமனாரோ அல்லது வேறு எந்தக் குடும்ப உறுப்பினர்களும் வரவேற்க மாட்டார்கள். "நீங்கள் உங்கள் கணவரை இழந்துவிட்டீர்கள்; நீங்கள் துரதிர்ஷ்டத்திற்கு உட்படுத்தப்பட்டவர்!" என்று அனைவரும் கூறுவார்கள்  நான் கடுமையாக விமர்சிக்கப்படுவேன்!  என்று பவித்ரா கூறுகிறாள்.<br><br>
    
    
     நீதி சாஸ்திரங்கள் கூறுகின்றன, 
    
    
     <i class="text-center1 font-extrabold">வினாஷ்ரயே ந திஷ்தந்தி பண்டிதா வனிதா லதா:</i>
    
    
    
    
    "சரியான தங்குமிடம் மற்றும் ஆதரவு இல்லாமல் பின்வரும் மூன்றுபேரும்  உயிர்வாழ முடியாது. ஒரு கற்றறிந்த ஆண் பிராமணர், ஒரு பெண் மற்றும் ஒரு படர் (படர்ந்து செல்லக்கூடிய கொடி போன்ற தாவரங்கள்) எனவே இக்காலத்தில் உள்ள பெண் விடுதலை இயக்கம் முற்றிலும் தோல்வியடைந்துள்ளது. மேலும், கருட புராணம் கூறுகிறது, <br><br>
    
    
   <i class="text-center1 font-extrabold">பதி தர்ம பதி ஸர்கஹ பதி ஹி பரமம் தபஹ 
    பதிரி ப்ரீதிம் ஆபந்நே ப்ரியந்தே ஸர்வ தேவதா</i><br><br>
    
    
    "ஒரு கற்புடைய பெண் எப்போதும் தனது ஆன்மீக நிலையில் இருக்கும் கணவனை மகிழ்விப்பதே தனது தேவலோக இன்பமாக கருதுகிறார்கள். அதையே  மிகுந்த கடமை மற்றும் மிகப்பெரிய சிக்கனம் என்று நினைக்கிறாள். தன் கணவன் மகிழ்ந்தால் (குலோத்தமா, விஷ்ணு உருவம் போன்ற), அவள் பரம புருஷ பகவான் மற்றும் அனைத்து தேவர்களும் மகிழ்ச்சியடைவதாக நினைக்கிறாள்.<br><br>
    
    
    பவித்ரா தொடர்ந்தாள், 'தயவுசெய்து, என்னுடன் இருங்கள், நமக்கு என்ன செல்வம் கிடைத்தாலும் திருப்தி அடையுங்கள். விதிக்கப்பட்டவை எதுவாக இருந்தாலும், சரியான நேரத்தில் அதைப் பெற்று, பூரண மகிழ்ச்சியுடன் இங்கே அனுபவிப்போம் என்று கூறினாள்.<br><br>
    
    
    அவரது மனைவியின் இந்த வார்த்தைகளைக் கேட்டு, சுமேதா அவரின் சொந்த கிராமத்திலே இருக்க முடிவு செய்தார்.<br><br>
    
    
    ஒரு நாள் கௌண்டினிய முனிவர் சுமேதாவின் இடத்திற்கு வந்தார். அவரைக் கண்டதும் பிராமணரான சுமேதாவும் அவரது மனைவியும் அவர் முன் எழுந்து நின்று மரியாதை செலுத்தினர். தலை குனிந்து, சுமேதா, முனிவரை வரவேற்றார்: 'ஓ முனிவர்களில் ஞானியே! இன்று உங்களை இங்கு காண்பதனால், நாங்கள் மிகவும் அதிர்ஷ்டசாலிகள். எங்கள் வாழ்க்கை வெற்றியடைந்தது. நாங்கள் உங்களுக்கு மிகவும் கடமைப்பட்டிருக்கிறோம். "சுமேதா கௌண்டினிய முனிவருக்கு ஒரு வசதியான இருக்கையை அளித்தார். மேலும், அவரது துறவு மற்றும் கற்றலை மிகவும் பாராட்டினார். இன்றைக்கு உங்கள் தரிசனம் செய்ததே போதும் நான் மிகவும் அதிர்ஷ்டசாலியாகிவிட்டேன்   என்றார்  சுமேதா."<br><br>
    
    
    ஏழைப் பிராமணத் தம்பதிகள் முனிவருக்குத் தங்களால் இயன்ற அளவு ஆடம்பரமாக உணவளித்தனர்.  அதன்பின் பவித்ரா துறவியிடம் கேட்டாள்.<br><br>
    
    
    ஓ மிகக் கற்றவரே! எங்கள் வறுமையிலிருந்து விடுபட நாங்கள் என்ன செயல்முறையைப் பின்பற்றலாம்? பூர்வ ஜென்மத்தில் தர்மம் செய்யாதவன் எப்படி நல்ல குடும்பத்தையும், அதிக செல்வத்தையும், சிறந்த கல்வியையும் பெற முடியும்? என் கணவர் என்னை இங்கேயே விட்டுவிட்டு வெளியூர் சென்று செல்வம் ஈட்ட விரும்புகிறார். ஆனால் அவர் என்னுடன் இங்கேயே இருக்க வேண்டும் என்று நான் அவரை மனதார வேண்டிக்கொண்டேன். நிகழ்கால வாழ்க்கையில் ஒருவருக்குச் செல்வம் இல்லாமல் போனால், அதற்குக் காரணம் முந்தைய ஜென்மத்தில் போதிய தர்மம் செய்யாததால்தான் என்று பணிவுடன் கூறினேன். அதனால் அவர் இங்கேயே இருக்க சம்மதித்தார். என் பெரும் பாக்கியத்தால் தான் நீங்கள் இன்று இவ்வளவு கருணையுடன் இங்கு வந்திருக்கிறீர்கள். மிக விரைவில் எங்களது வறுமை முடிவுக்கு வருவதை நாங்கள் உறுதியாக நம்புகிறோம்.<br><br>
    
    
     "ஓ பிராமணர்களில் சிறந்தவரே! வறுமையால் வரும் இந்த நிரந்தரத் துன்பத்திலிருந்து நாங்கள் எவ்வாறு விடுபடுவது? என்பதை தயவுசெய்து எங்களிடம் கூறுங்கள்." ஓ கருணையுள்ளவரே! நாங்கள் செல்லக்கூடிய ஒரு புனித யாத்திரை, நாங்கள் கடைபிடிக்கக்கூடிய ஒரு நோன்பு நாள் அல்லது நாங்கள் செய்யக்கூடிய ஒரு சிக்கனம் அதன் மூலம் எங்களது துரதிர்ஷ்டம் எப்போது முடிவுக்கு வரும் "நோயாளியான பெண்ணின் இந்த நேர்மையான வேண்டுகோளைக் கேட்டு,  தயவுசெய்து சில வழிகளை விவரிக்க வேண்டும் என்று பவித்ரா முனிவரிடம் வினவினார்.<br><br>
    சிறந்த கௌண்டினிய முனிவர், பொறுமைப் பெண்ணின் இந்த நேர்மையான வேண்டுதலைக் கேட்டு, பெரிய கௌண்டினிய முனிவர் ஒரு கணம் அமைதியாக இருந்தார்.  பிறகு, 'பரம புருஷ பகவான் ஸ்ரீ ஹரிக்கு மிகவும் பிரியமான ஒரு விரத நாள் இருக்கிறது. இந்த நாளில் விரதம் இருப்பது அனைத்து வகையான பாவங்களையும் நீக்குகிறது மற்றும் வறுமையால் ஏற்படும் அனைத்து துன்பங்களையும் நீக்குகிறது. கூடுதலாக வரும், புருஷோத்தம அதிக மாதத்தில் தேய்பிறையில் (கிருஷ்ண பக்ஷம்) நிகழும் இந்த விரத நாள், பரம ஏகாதசி என்று அழைக்கப்படுகிறது. இது பகவான் ஸ்ரீவிஷ்ணுவின் உன்னத நாள், எனவேதான் இதற்கு பரமா என்று பெயர். இந்த கூடுதல் மாதம் (புருஷோத்தம அதிக மாசம்), தேய்பிறையில் வரும் ஏகாதசியில் விரதமிருந்தால் பணம் மற்றும் உணவு தானியங்கள் போன்ற வாழ்க்கைக்கு தேவையான அனைத்து தருகிறது. கடைசியாக மோட்சத்தை அளிக்கிறது. இந்த நாளின் மாலைநேரம் வந்தவுடன், ஒருவர் பகவானின் மகிமைகளைப் பாடி, பரவசத்தில் நடனமாடி அதனை இரவு முழுவதும் தொடர வேண்டும். இந்த புனித விரதத்தை ஒருமுறை குவேரா (தேவர்களின் பொருளாளர்) உண்மையாகக் கடைப்பிடித்தார். அவர் அவ்வளவு கண்டிப்பான விரதம் இருந்ததைக் கண்ட சிவபெருமான் மிகவும் மகிழ்ந்து குவேரனை சொர்க்கத்தின் பொருளாளராக ஆக்கினார்.<br><br>
    
    
    மேலும், மன்னர் ஹரிச்சந்திரர் தனது அன்பான மனைவி மற்றும் மகன் விற்கப்பட்ட பிறகு இந்த ஏகாதசியில் விரதம் இருந்தார். மேலும் அரசரால் அனைத்தையும் திரும்பப் பெற முடிந்தது. அதன்பிறகு எந்த இடையூறும் இல்லாமல் தன் ராஜ்ஜியத்தை ஆண்டார். எனவே, ஓ பரந்த கண்களை உடைய பெண்ணே! நீங்களும் தகுந்த அனைத்து விதிகள் மற்றும் ஒழுங்குமுறைகளைப் பின்பற்றி, இரவு முழுவதும் விழித்திருந்து, பரம ஏகாதசியின் புனித விரதத்தைக் கடைப்பிடிக்க வேண்டும்.<br><br>
    
    
    பகவான் ஸ்ரீ கிருஷ்ணர் தொடர்ந்தார், "ஓ பாண்டுவின் மகனான யுதிஷ்டிரா! இந்த வழியில் கௌண்டினிய முனிவர் பரம ஏகாதசி விரதத்தைப் பற்றி பவித்ராவிடம் கருணையோடும் அன்போடும் உபதேசித்தார்.<br><br>
    
    
    பின்னர் அவர் சுமேதாவிடம், 'துவாதசி அன்று, அதாவது ஏகாதசிக்கு மறுநாள், அனைத்து விதிகளின்படியும், பஞ்சராத்ரிகி விரதத்தை கடைப்பிடிப்பதாக சபதம் செய்ய வேண்டும். அதிகாலையில் குளித்துவிட்டு, நீங்களும் உங்கள் நல்ல மனைவியும், உங்கள் பெற்றோர் மற்றும் அவளது பெற்றோருடனும் உங்கள் திறமைக்கு ஏற்ப ஐந்து நாட்கள் விரதம் இருக்க வேண்டும். பின்னர் நீங்கள் அனைவரும் விஷ்ணுவின் இருப்பிடத்திற்கு செல்வதற்கு தகுதியடைவீர்கள்.  இந்த ஐந்து நாட்களில் ஒரே ஒரு இருக்கையை(படுக்கை) மட்டும் பயன்படுத்துபவர் சொர்க்கலோகத்திற்கு செல்கிறார். இந்த ஐந்து நாட்களில் தகுதியுள்ள பிராமணர்களுக்கு யார் நன்றாக உணவளிக்கிறார்களோ, அவர் அனைத்து தேவர்களுக்கும், அனைத்து மனிதர்களுக்கும், அனைத்து அசுரர்களுக்கும் உணவளிப்பதால் பெறும் பலனை அடைவார்கள்.  இந்த ஐந்து நாட்களில் இருபிறப்பு எய்திய பிராமணருக்கு ஒரு பானைமுழுக்க குடிநீரை தானம் செய்பவருக்கு, ஒரு முழு கிரகத்தையும் தானம் செய்வதால் என்ன பலன் கிடைக்குமோ அதேபோன்ற புண்ணியத்தைப் பெறுவார். கற்றறிந்த ஒருவருக்கு எள் நிரப்பப்பட்ட பானையைக் கொடுப்பவர், அந்த பானையில் எத்தனை விதைகள் இருக்கிறதோ அத்தனை ஆண்டுகள் சொர்க்கத்தில் வசிப்பவர். பரிசுத்தமான நெய் நிரப்பப்பட்ட பானையை தானம் செய்பவர் நிச்சயமாக இந்த பூவுலகின் மகிழ்ச்சியை முழுமையாக அனுபவித்துவிட்டு சூரியபகவானின் இருப்பிடத்திற்கு செல்வார். இந்த ஐந்து நாட்களிலும் பிரம்மச்சாரியாக இருப்பவர் தேவலோக சுகத்தை அடைந்து இந்திரலோகத்தின் கன்னிகளுடன் மகிழ்வார். எனவே, நீங்கள் இருவரும் (சுமேதா மற்றும் பவித்ரா)  இந்த பூவுலகில் உங்கள் வாழ்நாள் முழுவதும் போதுமான தானியங்கள் மற்றும் செல்வத்தை வெகுமதியாகப் பெறுவதற்காக, பஞ்சராத்ரிகாவின் இந்த ஐந்து நாட்களில் விரதம் இருக்க வேண்டும். அதன்பின் ஆன்மீக உலகம் உங்களின் இருப்பிடமாக இருக்கும்.<br><br>
    
    
    இந்த உன்னதமான அறிவுரையைக் கேட்ட பிராமண தம்பதிகள் (சுமேதா மற்றும் பவித்ரா) பரம ஏகாதசி மற்றும் பாஞ்சராத்ரிகா விரதத்தை முறையாகக் கடைப்பிடித்தனர். அதன் பிறகு அவர்கள் அரச மாளிகையிலிருந்து ஒரு அழகான இளவரசன் தங்களை அணுகுவதைக் கண்டனர்.  பகவான் பிரம்மதேவரின் உத்தரவின் பேரில், இளவரசர் அவர்களுக்கு ஒரு அழகான, நேர்த்தியான அலங்காரத்துடன் கூடிய வீட்டைக் கொடுத்து, அதில் வசிக்க அவர்களை அழைத்தார். அவர்களின் சிக்கனத்தையும் பொறுமையையும் பாராட்டி, அவர்களின் வாழ்வாதாரத்திற்காக ஒரு முழு கிராமத்தையும் கொடுத்தார். பின்னர் அவர் அரண்மனைக்குத் திரும்பினார். இவ்வாறு சுமேதாவும் அவரின் மனைவியும் இவ்வுலகில் எல்லாவிதமான வசதிகளையும் அனுபவித்து கடைசியில் பகவான் ஸ்ரீவிஷ்ணுவின் இருப்பிடத்திற்குச் சென்றனர். பரம ஏகாதசி அன்றும், பாஞ்சராத்ரிகா விரதத்தைக் கடைப்பிடிப்பவர் எல்லா பாவங்களிலிருந்தும் விடுபட்டு, பிராமணர் சுமேதா மற்றும் அவரது உண்மையுள்ள மனைவி பவித்ரா செய்தது போலவே. வாழ்க்கையை அனுபவித்துவிட்டு விஷ்ணுலோகத்திற்குத் திரும்புவார்.<br><br>
    
    
    ஓ யுதிஷ்டிரா! பரம ஏகாதசியன்று விரதம் இருப்பதன் மூலம் கிடைக்கும் பலனைக் கணக்கிடுவது சாத்தியமில்லை, அப்படிக் கடைப்பிடிப்பதால் புஷ்கர ஏரி, கங்கை நதி போன்ற புண்ணியத் தலங்களில் நீராடுவதற்கும், பசுக்களுக்குத் தானம் செய்வதற்கும் மற்றும் அனைத்து வகையான பிற தர்ம காரியங்களையும்  செய்வதற்கு சமம். இந்த நாளில் விரதம் இருப்பவர் கயாவிற்கு சென்று தனது முன்னோர்களுக்கு காணிக்கை செலுத்திய பலனைப் பெறுகிறார். அவர், மற்ற எல்லா மங்களகரமான நாட்களிலும் விரதம் இருக்கவேண்டும். "சமூக அமைப்பில் பிராமணர் சிறந்தவர்களாகக் கருதப்படுவது போல, நான்கு கால் உயிரினங்களில் பசு சிறந்தது போல.  தேவர்களில் இந்திரதேவர் சிறந்தவர் போன்று எனவே எல்லா மாதங்களிலும் புருஷோத்தம அதிக மாதமே சிறந்தது.<br><br>
    
    
     பாஞ்சராத்ரிகா விரதம் = புருஷோத்தம அதிக மாதத்தில் ஐந்து நாட்கள் (பஞ்ச = ஐந்து, ராத்திரி = இரவுகள்) விரதமானது அனைத்து வகையான மோசமான  பாவங்களைக்கூட  நீக்குவதாக கூறப்படுகிறது. ஆனால் பஞ்சராத்ரிகி விரதமானது பரம மற்றும் பரமை ஏகாதசி ஆகிய விரதங்களுடன் சேர்த்து கடைபிடிக்கும்போது  மனிதனின் அனைத்து பாவங்களையும் அழிக்கிறது. இந்த நாட்களில் ஒருவர் நோன்பு நோற்க இயலவில்லை என்றால், அவர் தனது திறமைக்கு ஏற்ப புருஷோத்தம மாதத்தில் நோன்புகளை கடைபிடிக்க வேண்டும். மனிதப் பிறவியைப் பெற்று, இந்த கூடுதல் மாதத்தில் சரியாகக் குளிக்காமல் பகவான் ஸ்ரீஹரிக்கு மிகவும் பிடித்தமான இந்த ஏகாதசிகளைக் கடைப்பிடிக்காதவர், தற்கொலை செய்துகொண்டு, 8,400,000 உயிரினங்களின் சுழற்சியில் மாட்டி மீண்டும் துன்பப்படுகிறார்.<br><br>
    
    
    அரிய மானிடப் பிறவி என்பது புண்ணியத்தைச் சேர்ப்பதற்கும் கடைசியில் இந்த ஜட உலகிலிருந்து விடுதலை பெறுவதற்கும் ஆகும். எனவே, இந்த மங்களகரமான பரம ஏகாதசியன்று விரதம் இருக்க வேண்டும் என்று பகவான் ஸ்ரீ கிருஷ்ணர் கூறி முடித்தார்.<br><br>
    
    
    "ஓ பாவமற்ற யுதிஷ்டிரா! நீங்கள் கேட்டுக் கொண்டபடி, கூடுதல் மாதத்துடன் வரக்கூறான் அந்த ஆண்டில் புருஷோத்தம அதிக மாதத்தின் தேய்பிறையில் ஏற்படும் பரம ஏகாதசியில் விரதம் இருப்பதன் மூலம் ஒருவர் அடையக்கூடிய அற்புதமான புண்ணியத்தை நான் உங்களுக்கு விவரித்தேன். முடிந்தால் இந்த விரதத்தை நீங்கலும்  கடைப்பிடிக்க வேண்டும்." பகவான் ஸ்ரீகிருஷ்ணர் அறிவுறுத்தியபடியே மன்னர் யுதிஷ்டிரர் செய்தார். மேலும் அவரது சகோதரர்கள் மற்றும் அவர்களது மனைவி திரௌபதியும் செய்தார். பௌதிக உலகில் அரிதாகவே அடையக்கூடிய இன்பங்களை அனுபவித்துவிட்டு, அவர்கள் பகவானின்  இருப்பிடமான மோட்சத்திற்கு திரும்பினார்கள்.<br><br>
    
    
    எவர் முறைப்படி ஸ்நானம் செய்து, இந்த இரண்டு மாத ஏகாதசிகளில் விரதம் இருக்கிறாரோ, அவர் சொர்க்கம் சென்று இறுதியாக பகவான் ஸ்ரீ விஷ்ணுவின் இருப்பிடத்தை அடைவார். அங்கு அவர் சஞ்சரிக்கும் போது அவர் எல்லா தேவர்களாலும் போற்றிப் பிரார்த்தனை செய்யப்படுவார்.<br><br>
    
    
    ஸ்கந்த புராணத்திலிருந்து கூடுதல், ஆண்டு புருஷோத்தம அதிக மாதத்தின் தேய்பிறை நாட்களில் நிகழும் ஏகாதசியான பரம ஏகாதசியின் மகிமைகளின் விவரிப்பு இவ்வாறு முடிகிறது<br><br>
    </p>

    <h3>26. பத்மினி ஏகாதசி </h3>
    <p class="seven text-justify">யுதிஷ்டிர மஹாராஜர் பகவான் ஸ்ரீ கிருஷ்ணரிடம் வினவினார், “ஓ ஜனார்தனரே! ஆண்டில் கூடுதலாக வரும் புருஷோத்தம அதிக  மாதத்தின் வளர்பிறை நாட்களில் (சுக்ல பக்ஷம்) வரும் ஏகாதசியின் பெயர் என்ன? அதை எவ்வாறு சரியாகக் கடைப்பிடிப்பது? இதையெல்லாம் எனக்கு சொல்லுங்கள்." என்று பகவான் ஸ்ரீ கிருஷ்ணரிடம் வினவினார்.<br><br>


        அதற்கு பரம புருஷ பகவான் ஸ்ரீ கிருஷ்ணர் பதிலளித்தார், 'ஓ பாண்டவா! ஆண்டில் கூடுதலாக வரும் புருஷோத்தம அதிக  மாதத்தின் வளர்பிறை நாட்களில் நிகழும் புண்ணிய ஏகாதசியானது “பத்மினி ஏகாதசி” என்று அழைக்கப்படுகிறது. இது மிகவும் மங்களகரமானது. மிகுந்த உறுதியுடனும் நம்பிக்கையுடனும் அதைக் கடைப்பிடிக்கும் அதிர்ஷ்டசாலியான நபர்கள் எனது தனிப்பட்ட வசிப்பிடத்திற்குத் திரும்புவார்கள். இந்த புருஷோத்தம அதிக மாதத்தில் வரும் ஏகாதசி, பாவங்களைப் போக்குவதில் என்னைப் போலவே மிகவும் சக்தி வாய்ந்தது. நான்கு தலைகள் கொண்ட பிரம்மாதேவரால் கூட போதுமான அளவு இதனைப் பற்றி புகழ முடியாது. பாவத்தைப் போக்கி விமோசனத்தைத் தரும் இந்த ஏகாதசியைப் பற்றி நீண்ட காலத்திற்கு முன்பே பிரம்மதேவர்,  நாரத முனிவரிடம் கூறினார்.<br><br>
       
       
       தாமரைக் கண்களையுடைய பகவான் ஸ்ரீகிருஷ்ணர், யுதிஷ்டிரரின் கேள்வியால் மிகவும் மகிழ்ச்சியடைந்து பின்வரும் இனிமையான வார்த்தைகளை அவரிடம் கூறினார்:- ஓ அரசே! பத்மினி ஏகாதசி விரதத்தைப் பற்றி  நான் உங்களுக்குச் சொல்வதைக் கவனமாகக் கேளுங்கள். இது சிறந்த முனிவர்களால் கூட அரிதாகவே கடைபிடிக்கப்படுகிறது.<br><br>
       
       
       ஏகாதசிக்கு முந்தைய நாளான தசமி அன்று, உளுத்தம் பருப்பு, கடலைப்பருப்பு, கீரை, தேன் அல்லது கடல் உப்பு எதையும் சாப்பிடாமல், மற்றவர்களின் வீடுகளிலோ அல்லது உலோகத்தட்டுகளிலோ சாப்பிடாமல்  மேற்சொன்ன எட்டு விஷயங்களையும் தவிர்த்து விரதத்தைத் தொடங்க வேண்டும்.  தசமி அன்று ஒரு வேளை மட்டும் சாப்பிட்டு, தரையில் படுத்து, பிரம்மச்சாரியாக உறங்க  வேண்டும். <br><br>
       
       
       ஏகாதசியன்று பக்தர் அதிகாலையில் எழுந்திருக்க வேண்டும். ஆனால் குச்சியை வைத்து பல் துலக்கக் கூடாது. (விரலினால் தேய்த்து பல் துலக்கலாம் ) பின்னர் அவர் முழுமையாக குளிக்க வேண்டும்.  முடிந்தால் புனித ஆற்றில் குளிக்கலாம். வேதங்களில் இருந்து புனிதமான பாடல்களை உச்சரிக்கும் போது, ​​அவர் தனது உடலில் களிமண், அரைக்கப்பட்ட எள் விழுது, தர்பை புல் மற்றும் நெல்லி கனியின் பொடி ஆகியவை  கலந்த பசுவின் சாணத்தை பூசிய பின்னர் பக்தர் மற்றொரு முழுமையான குளியல் எடுக்க வேண்டும், அதன் பிறகு அவர் பின்வரும் பிரார்த்தனைகளை உச்சரிக்க வேண்டும்.<br><br>
       
       
       ஓ புனிதமான களிமண்ணே!  தாம் பிரம்மாவால் படைக்கப்பட்டீர்கள். காஷ்யப முனிவரால் பவித்ரமடைந்தீர்கள். வராஹமூர்த்தியாக அவதரித்த பகவான் ஸ்ரீகிருஷ்ணரால் தூக்கப்பட்டீர்கள். ஓ களிமண்ணே! தயவுசெய்து என் தலை, கண்கள் மற்றும் பிற உறுப்புகளை புனிதப்படுத்துங்கள். ஓ களிமண்ணே! நான் உங்களுக்கு என் வணக்கங்களைச் சமர்ப்பிக்கிறேன். தயவு செய்து என்னைத் தூய்மைப்படுத்துங்கள். அதனால், நான் பரமபுருஷ பகவான் ஸ்ரீ ஹரியை வணங்க தகுதி பெறுவேன்.<br><br>
       
       
       ஓ பசுவின் சாணமே! நீங்கள் மருத்துவ குணங்களால் நிறைந்துள்ளீர்கள். ஏனென்றால் நீங்கள் எங்கள் பிரபஞ்ச தாயான பசுவின் வயிற்றிலிருந்து நேரடியாக வந்துள்ளீர்கள். உங்களால் பூமி முழுவதையும் புனிதப்படுத்த முடியும். தயவுசெய்து எனது பணிவான வணக்கங்களை ஏற்றுக்கொண்டு என்னை தூய்மைப்படுத்துங்கள்.<br><br>
       
       
       ஓ நெல்லிப் பழங்களே! தயவுசெய்து எனது பணிவான வணக்கங்களை ஏற்றுக்கொள்ளுங்கள். நீங்கள் பிரம்மாவின் உமிழ்நீரில் இருந்து பிறப்பெடுத்தீர்கள். இதனால் உங்கள் இருப்பின் மூலம் முழு கிரகமும் தூய்மைப்படுத்தப்படுகிறது. தயவுசெய்து என் உடல் உறுப்புகளை தூய்மைப்படுத்துங்கள்.<br><br>
       
       
       ஓ பரமபுருஷ பகவான் ஸ்ரீ விஷ்ணுவே! ஓ தேவாதிதேவனே! ஓ பிரபஞ்சத்தின் தலைவரே! சங்கு, சுதர்ஷன சக்கரம், கதாயுதம் மற்றும் தாமரையை வைத்திருப்பவரே! தயவு செய்து அனைத்து புனித யாத்திரை ஸ்தலங்களிலும் நீராட என்னை அனுமதியுங்கள்."<br><br>
       
       
       இந்த ஏகாதசி திதியில், மேற்சொன்னவாறு சிறந்த பிரார்த்தனைகளை ஓதி, வருண பகவானுக்கு மந்திரங்களை உச்சரித்து, கங்கைக் கரையில் அமைந்துள்ள அனைத்து யாத்திரை ஸ்தலங்களையும் தியானித்து, ஒருவர் அருகில் எந்த  நீர்நிலை இருக்கிறதோ அதில்  நீராட வேண்டும். <br><br>
       
       
        ஓ யுதிஷ்டிரா! பின்னர், பக்தர் தனது உடல்,  வாய், முதுகு, மார்பு, கைகள் மற்றும் இடுப்பு ஆகியவற்றைத் தேய்த்து நீராட வேண்டும். தனது உடலை தூய்மைப்படுத்திய பிறகு பிரகாசமான மஞ்சள் நிற ஆடைகளை அணிந்து, அனைத்து உயிரினங்களுக்கும் மகிழ்ச்சியைத் தருகின்ற பரமபுருஷ பகவானை வணங்குவதற்கு தகுதியுள்ளவராக மாற்றிக் கொள்ள  வேண்டும். அப்படிச் செய்வதன் மூலம், பக்தர்கள் தங்கள் பாவங்கள் அனைத்தையும் அழித்து விடுகின்றனர்.<br><br>
       
       
       பின்னர், அவர் புனிதமான காயத்ரி மந்திரத்தை ஜபிக்க வேண்டும். அவரது முன்னோர்களுக்கு காணிக்கை செலுத்தி, பின்னர் பரமபுருஷ பகவான் ஸ்ரீ விஷ்ணுவின் கோவிலுக்குள் நுழைந்து,  அதிர்ஷ்ட தேவியான ஸ்ரீமதி லக்ஷ்மி-தேவியின் கணவரான பகவான் ஸ்ரீமன் நாராயணரை வணங்க வேண்டும்.<br><br>
       
       
       முடிந்தால், பக்தர் ஸ்ரீமதி ராதாராணி மற்றும் பகவான் ஸ்ரீகிருஷ்ணர் அல்லது சிவ பெருமான் மற்றும் பார்வதியின் விக்கிரகங்களை தங்கத்தால் வடிவமைத்து அவர்களுக்கு நல்லமுறையில் பக்தியுடன் வழிபாட்டை மேற்கொள்ள வேண்டும்.<br><br>
       
       
       அவர் ஒரு செம்பு அல்லது களிமண் பானையை வாசனை கலந்த சுத்தமான தண்ணீரால் நிரப்ப வேண்டும், பின்னர் அதை ஒரு துணியால்  மூடிய பிறகு,  ஒரு தங்கம் அல்லது வெள்ளியால் ஆன மூடியால் பானையை மூட வேண்டும். இவ்வாறாக,  ஸ்ரீராதாகிருஷ்ணர் அல்லது சிவன்பார்வதி மூர்த்திகள் ஆகியோரை வழிபாட்டுக்கு அழைத்து  அமர வைக்கக்கூடிய ஆசனம் தயார் செய்யப்படுகிறது.<br><br>
       
       
       பக்தர் தங்களது தகுதிக்கேற்ப, இந்த மூர்த்திகளை, நறுமண தூபங்கள், பிரகாசமான நெய் தீபம், கற்பூரம், கஸ்தூரி, குங்குமம் மற்றும் பிற வாசனைகளுடன் சந்தனத்திலகம், அத்துடன் வெள்ளைத் தாமரைகள் மற்றும் அந்தந்த பருவகால பூக்கள் போன்ற தேர்ந்தெடுக்கப்பட்ட நறுமணப் பூக்கள் மற்றும் மிகவும் அருமையாக தயாரிக்கப்பட்ட உணவுகள் ஆகியன  கொண்டு வழிபட வேண்டும். இந்த விசேஷ ஏகாதசியன்று பக்தர்கள் பகவானின் முன்பு ஆடவும், பாடவும் வேண்டும்.<br><br>
       
       
       அவர் பிரஜல்பாவை (அஃதாவது, பக்தியை தவிர்த்து உலகாயதமான  உரையாடல் தலைப்புகளில் தேவையில்லாமல் பேசுவதை) தவிர்க்க வேண்டும், மேலும் இழிவான புத்தி கொண்டவர்களிடமோ (கீழ்த்தரமான செயல்களில் ஈடுபடும் பயிற்சி பெறாதவர்கள்), மாதவிடாய் காலத்தில் இருக்கும் பெண்களிடமோ அல்லது அவ்வாறு உள்வாங்கப்பட்ட மற்றவர்களிடமோ பேசவோ, தொடவோ கூடாது. இந்த நாளில் குறிப்பாக, அவர் உண்மையைப் பேசுவதில் கவனமாக இருக்க வேண்டும் மற்றும் பகவான் ஸ்ரீ விஷ்ணு, பிராமணர்கள் அல்லது ஆன்மீக குருவின் முன் யாரையும் விமர்சிக்கக்கூடாது. மாறாக, அவர்கள் மற்ற பக்தர்களுடனும் வைஷ்ணவர்களுடனும் இணைந்து புராணங்களிலிருந்து பகவான் ஸ்ரீ விஷ்ணுவின் பெருமைகளைப் படிப்பதைக் ஆழ்ந்து கேட்க வேண்டும்.<br><br>
       
       
       இந்த ஏகாதசியன்று ஒருவர் உதடுகளை தொட்டு தண்ணீர் குடிக்கக் கூடாது, இந்த துறவறம் செய்ய முடியாதவர்கள் தண்ணீர் அல்லது பால் மட்டுமே குடிக்க வேண்டும். இல்லையெனில், நோன்பு முறிந்ததாகக் கருதப்படுகிறது. அந்த ஏகாதசி இரவில் ஒருவர் விழித்திருந்து, பரம புருஷரின் ஆழ்நிலை இன்பத்திற்காக பாடியும், இசைக்கருவிகளை வாசித்தும் இருக்க வேண்டும்.<br><br>
       
       
       ஏகாதசி இரவின் முதல் கால்பாகத்தில், பக்தர் தனது வழிபாட்டிற்குரிய கடவுளுக்கு தேங்காய் உணவை வழங்க வேண்டும், இரண்டாம் பாகத்தில் அவர் இனிமையான பேரீச்சம் பழத்தையும், மூன்றாம் பகுதியில் ஒரு ஆரஞ்சு பழத்தையும், இரவு முடிவடையும் போது வெற்றிலை பாக்கு சிலவற்றையும் வழங்க வேண்டும்.<br><br>
       
       
       ஏகாதசி இரவின் முதல் பகுதியில் விழித்திருப்பது பக்தருக்கு அக்னிஸ்தோம யாகம் செய்வதன் மூலம் என்ன புண்ணியம் கிடைக்குமோ அதே புண்ணியத்தை அளிக்கிறது. இரவின் இரண்டாம் பகுதியில் விழித்திருப்பது வாஜபேய-யாகம் செய்வதன் மூலம் என்ன புண்ணியம் கிடைக்குமோ அதே புண்ணியத்தை அளிக்கிறது. மூன்றாம் பாகத்தின் போது விழித்திருப்பது ஒரு அஸ்வமேதயாகம் செய்வதன் மூலம் அடையும் அதே தகுதியை அளிக்கிறது.<br><br>
       
       
       மேலும் இரவு முழுவதும் விழித்திருப்பவர் மேலே குறிப்பிடப்பட்ட அனைத்து புண்ணியங்களையும், ராஜசூரிய யாகம் செய்த பெரும் புண்ணியத்தையும் பெறுகிறார். எனவே ஆண்டில் கூடுதலாக வரும் புருஷோத்தம அதிக  மாதத்தில் பத்மினி ஏகாதசியை விட சிறந்த விரத நாள் இல்லை. அக்னிஹோத்ர யாகமாக இருந்தாலும், அறிவாக இருந்தாலும், கல்வியாக இருந்தாலும், துறவறமாக இருந்தாலும், புண்ணியத்தை அளிப்பது எதுவாக இருந்தாலும் அவற்றை எதையும் இதனுடன் ஒப்பிட முடியாது.<br><br>
       
       
       உண்மையில், இந்த புனிதமான ஏகாதசி விரதத்தை யார் கடைப்பிடிக்கிறார்களோ, அவர் உலகில் உள்ள அனைத்து புனித யாத்திரை ஸ்தலங்களிலும் நீராடி அடைந்த அனைத்து புண்ணியங்களையும் பெறுகிறார்.<br><br>
       
       
       இரவு முழுவதும் விழித்திருந்த பிறகு, பக்தர் சூரிய உதயத்தின்போது நீராடி, பிறகு என்னை நன்றாக வணங்க வேண்டும். பின்னர் அவர் ஒரு தகுதியான பிராமணருக்கு உணவளித்து, அவருக்கு மரியாதையுடன் சுத்தமான நறுமண நீர் நிரப்பப்பட்ட பானையையும், பகவான் ஸ்ரீ கேஷவரின் விக்கிரகத்தையும்  தானமாக   கொடுக்க வேண்டும். இந்த தானம் பக்தருக்கு இம்மையில் வெற்றியையும், மறுமையில் மோட்சத்தையும் செய்வது உறுதி.<br><br>
       
       
       ஓ பாவமற்ற  யுதிஷ்டிரா!, தாங்கள் கேட்டுக் கொண்டபடி, ஆண்டில் கூடுதலாக வரும் புருஷோத்தம அதிக  மாதத்தின் வளர்பிறை நாட்களில் ஏற்படும் ஏகாதசி பற்றிய விதிகள் மற்றும் நிபந்தனைகளை பற்றியும், அதன் பலன்களையும்  நான் விவரித்தேன்.<br><br>
       
       
       இந்த பத்மினி ஏகாதசியன்று விரதம் இருப்பது மற்ற எல்லா ஏகாதசிகளிலும் விரதம் இருப்பதால் என்ன புண்ணியம் கிடைக்குமோ அதே புண்ணியத்தை அளிக்கிறது. பரம ஏகாதசி எனப்படும் கூடுதல் மாதத்தின் தேய்பிறையில் வரும் ஏகாதசி போலவே பத்மினி ஏகாதசியும் பாவத்தைப் போக்கும் சக்தி வாய்ந்தது.<br><br>
       
       
       இந்த புனிதமான நாளுடன் தொடர்புடைய ஒரு சுவாரஸ்யமான கதையை நான் தங்களுக்கு கூறும்போது தயவுசெய்து கவனமாகக் கேளுங்கள். புலஸ்திய முனி ஒருமுறை இந்த வரலாற்றை நாரதரிடம் கூறினார்.<br><br>
       
       
       புலஸ்திய முனிவருக்கு ஒருமுறை திரேதாயுகத்தில் கார்த்தவீர்ய அர்ஜுனனால்  சிறையில் அடைக்கப்பட்ட பத்து தலை அரக்கனான  ராவணனை மீட்க ஒரு சந்தர்ப்பம் கிடைத்தது. இந்த நிகழ்வைக் கேள்விப்பட்ட நாரத முனிவர் தனது நண்பரான புலஸ்திய முனிவரிடம் வினவினார்.<br><br>
       
       
       "ஓ சிறந்த முனிவரே! இந்திரதேவன் உட்பட அனைத்து தேவர்களையும் தோற்கடித்ததால், போரில் மிகவும் திறமையான இந்த ராவணனை கார்த்தவீர்ய  அர்ஜுனனால் எப்படி தோற்கடிக்க முடிந்தது?"<br><br>
       
       
       புலஸ்திய முனிவர் அதற்கு பதிலளித்தார், "ஓ சிறந்த நாரதா! திரேதாயுகத்தின் போது, ​​கார்த்தவீரியன் (​​கார்த்தவீர்ய அர்ஜுனனின் தந்தை) ஹைஹய வம்சத்தில் பிறந்தார். அவரது தலைநகரம் மகிஷ்மதி. அவருக்கு ஆயிரம் ராணிகள் இருந்தனர். அவர்களை அவர் மிகவும் நேசித்தார். அவர்களில் யாராலும், அவர் விரும்பிய மகனை அவருக்கு கொடுக்க முடியவில்லை.<br><br>
       
       
       அவர் யாகங்களைச் செய்தார். மேலும், தேவர்கள் மற்றும் முன்னோர்களை (பித்ருக்கள்) வழிபட்டார். ஆனால் சில முனிவர்களின் சாபத்தால் அவர் ஒரு மகனைப் பெற முடியவில்லை. உண்மையில் எவ்வாறு ஒரு பசியுள்ள மனிதனால்  தனது புலன்களை அனுபவிக்க முடியாதோ. அதுபோல ஒரு மகன் இல்லாமல், ஒரு அரசன்  தனது ராஜ்யத்தை அனுபவிக்க முடியாது. <br><br>
       
       
       மன்னன் கார்த்தவீர்யன் தனது அவலநிலையை கவனமாக பரிசீலித்தார். பின்னர் தனது இலக்கை அடைய கடுமையான துறவறம் செய்ய முடிவு செய்தார். இவ்வாறாக அவர் இடையில் மர உரியை மட்டும் இடைதுண்டைப் போல  அணிந்து கொண்டு, தலையில் ஜடாமுடியை கட்டிகொண்டு, தனது ஆட்சியை தன் அமைச்சர்களிடம் ஒப்படைத்தார். அவருடைய ராணிகளில் ஒருவரான பத்மினி  இக்ஷ்வாகு வம்சத்தில் பிறந்தவள். எல்லாப் பெண்களிலும் சிறந்தவள் மற்றும் மன்னன் ஹரிச்சந்திரனின் மகள். பத்மினி தன்னுடைய கணவரான மன்னர் நாட்டைவிட்டு வெளியேறுவதைப் பார்த்தாள். அவள் கற்புடைய மனைவியாக இருந்ததால், தன் அன்புக் கணவனின் அடிச்சுவடுகளைப் பின்பற்றுவதே தன் கடமை என்று உணர்ந்தாள். தனது அழகான உடலிலிருந்து அனைத்து அரச ஆபரணங்களையும் அகற்றிவிட்டு, ஒரு துணியை மட்டும் அணிந்துகொண்டு, தன் கணவனைப் பின்தொடர்ந்து காட்டுக்குள் சென்றாள்.<br><br>
       
       
       கடைசியாக கார்த்தவீர்யன் கந்தமாதன மலையின் உச்சியை அடைந்தார். அங்கு அவர் பத்தாயிரம் ஆண்டுகளாக கடுமையான தவங்களையும், சங்கை ஏந்திய கதாதரனைத் தியானித்தும் பிரார்த்தனை செய்தார். ஆனாலும் அவருக்கு ஆண் குழந்தை கிடைக்கவில்லை. தன் அன்பான கணவனை வெறும் எலும்பும் தோலுமாக வீணாவதைப் பார்த்த பத்மினி, பிரச்சனைக்குத் தீர்வு காண நினைத்தாள்.<br><br>
       
       
       கற்புக்கரசியான அனசூயாவிடம் சென்றாள். மிகுந்த மரியாதையுடன் பத்மினி சொன்னாள். ஓ சிறந்த பெண்ணே! எனது அன்பான கணவர், கார்த்தவீர்யன், கடந்த பத்தாயிரம் ஆண்டுகளாக துறவறம் செய்து வருகிறார், ஆனால் ஒருவருடைய கடந்தகால பாவங்களையும் நிகழ்கால கஷ்டங்களையும் நீக்கக்கூடிய பகவான் ஸ்ரீகிருஷ்ணர் (கேசவர்) இன்னும் அவரால் திருப்தி அடையவில்லை.<br><br>
       
       
       ஓ மிகவும் அதிர்ஷ்டசாலியான அனுசூயாவே! நான் அனுசரிக்கக்கூடிய ஏதேனும்  ஒரு விரத நாளைப் பற்றி எனக்குச் சொல்லுங்கள் எனது பக்தியால் பரமபுருஷரை  நான் மகிழ்வித்து, பிற்காலத்தில் பேரரசராக உலகை ஆளும் ஒரு நல்ல மகனை அவர் எனக்கு அருளட்டும்!”, என்று பத்மினி கேட்டாள்.<br><br>
       
       
       அதற்கு மிகுந்த கற்பும் தன் கணவரிடம் ஆழ்ந்த பக்தியும் கொண்ட பத்மினியின் இனிமையான வார்த்தைகளைக் கேட்டதும், சிறந்த அனசூயா அவளுக்கு மிகவும் மகிழ்ச்சியான மனநிலையில் பதிலளித்தாள்:<br><br>
       
       
       ஓ அழகான தாமரை கண்களை உடைய பெண்ணே! பொதுவாக ஒரு வருடத்தில் பன்னிரண்டு மாதங்கள் இருக்கும். ஆனால் ஒவ்வொரு முப்பதிரெண்டு மாதங்களுக்கு ஒருமுறை கூடுதலாக ஒரு மாதம் சேர்க்கப்படுகிறது. மேலும் இந்த மாதத்தில் வரும் இரண்டு ஏகாதசிகள் பத்மினி ஏகாதசி என்றும் பரம ஏகாதசி என்றும் அழைக்கப்படுகிறது. அவை முறையே மாதத்தின் வளர்பிறை மற்றும் தேய்பிறை பகுதியின் துவாதசிகளில் வருகின்றன. இந்த நாட்களில் நீங்கள் இரவு முழுவதும் விழித்திருந்து விரதம் இருக்க வேண்டும். அப்படிச் செய்தால், பரம புருஷ பகவான் ஸ்ரீ ஹரி உனக்குப் புத்திர பாக்கியம் தருவார். <br><br>
       
       
       ஓ நாரதா! இந்த விசேஷ ஏகாதசிகளின் மகிமையை கர்தம முனிவரின் மகளான அனசூயா பத்மினிக்கு விளக்கினாள்.<br><br>
       
       
       இதைக் கேட்ட பத்மினி, தனக்கு மகன் வேண்டும் என்ற ஆசையை நிறைவேற்றும் வழிமுறைகளை உண்மையாகப் பின்பற்றினாள். பத்மினி தண்ணீரில் நின்று, இரவு முழுவதும் விழித்திருந்து, பகவானின் மகிமைகளைப் பாடி, பரவசத்தில் நடனமாடி முழுமையான விரதம் இருந்தாள். பகவான் ஸ்ரீகேசவர் அவளது பக்தியில் மிகவும் மகிழ்ச்சியடைந்து, பெரிய கருடனின் முதுகில் அமர்ந்து வந்து, அவள் முன் தோன்றினார்.<br><br>
       
       
       பகவான் ஸ்ரீ கிருஷ்ணர் கூறினார், 'ஓ அழகானவளே! புருஷோத்தம மாதத்தின் விசேஷமான ஏகாதசியில் விரதமிருந்து என்னை மிகவும் மகிழ்வித்தாய். தயவுசெய்து என்னிடம் ஒரு வரத்தை கேள்.' என்றார்.<br><br>
       
       
       முழு பிரபஞ்சத்தை பாதுகாப்பவரிடமிருந்து இந்த உன்னதமான வார்த்தைகளைக் கேட்ட பத்மினி, பரமபிதாவிடம் பக்தியுடன் பிரார்த்தனை செய்து, தன் கணவர் விரும்பிய வரத்தை அவரிடம் கேட்டார்.<br><br>
       
       
       பகவான் ஸ்ரீகேசவர் (கிருஷ்ணர்) பதிலளித்தார், ஓ மென்மையான பெண்ணே! நான் உன்னால் மிகவும் மகிழ்ச்சியடைகிறேன். இதை விட எனக்கு பிடித்த மாதம் எதுவும் இல்லை. மேலும் இந்த மாதத்தில் வரும் ஏகாதசிகள் எல்லா ஏகாதசிகளிலும் எனக்கு மிகவும் பிடித்தவை. .<br><br>
       
       
       என் பக்தையான அனசூயாவின் அறிவுரைகளை நீ சரியாகப் பின்பற்றினாய். எனவே நான் உனக்கு பிரியமானதைச் செய்வேன். உனக்கும் உனது கணவருக்கும் நீங்கள் விரும்பும் மகனைப் பெறுவீர்கள் என்ற வரத்தை அளித்தார்.<br><br>
       
       
       உலகின் துன்பத்தை நீக்கும் பகவான், பின்னர் மன்னன் கார்த்தவீரியனிடம் கூறினார்: ஓ அரசே! தயவு செய்து உனது உள்ளத்தின் விருப்பத்தை நிறைவேற்றும் எந்த வரத்தையும் என்னிடம் கேள். ஏனெனில் உனது அன்பு மனைவி தன் பக்தி விரதத்தால் என்னை மிகவும் மகிழ்வித்திருக்கிறாள். <br><br>
       
       
       இதைக் கேட்ட அரசர் மிகவும் மகிழ்ச்சியடைந்தார். இயற்கையாகவே அவள் நீண்ட காலமாக  மகனை வேண்டிக் கேட்டுக்கொண்டிருந்தாள். <br><br>
       
       
       ஓ பிரபஞ்சத்தின் தலைவரே!  ஓ மது என்ற அசுரனைக் கொன்றவரே!  மனிதர்கள், பாம்புகள், பேய்கள், பிசாசுகள் மற்றும் தேவர்களாலும்  ஒருபோதும் வெல்லமுடியாதவனாகவும்  ஆனால் உங்களால் மட்டுமே வெல்ல முடிகின்ற ஒரு மகனை எனக்கு அருள்வாயாக என்று மன்னர் கேட்டார். அப்போது பரமபுருஷ பகவான் உடனே, 'அப்படியே ஆகட்டும்!' என்று கூறி மறைந்தார்.<br><br>
       
       
       அரசர் தன் மனைவியால் மிகவும் மகிழ்ச்சியடைந்து அவளுடன் அரண்மனைக்குத் திரும்பினார். பத்மினி விரைவில் கருவுற்றாள். வலிமைமிக்க கரங்களையுடைய கார்த்தவிரிய அர்ஜுனன் அவளுடைய மகனாகத் தோன்றினான். அவன் மூன்று உலகங்களிலும் வலிமையானவன். அதனால்தான் பத்து தலை ராவணனால் கூட போரில் அவனை வெல்ல முடியவில்லை. கைகளில்  சங்கு, சுதர்ஷன சக்கரம் கொண்ட பகவான் ஸ்ரீ நாராயணனைத் தவிர, பிற ஆயுதங்களை வைத்திருப்பவர் யாராலும் அவனை வெல்ல முடியாது.<br><br>
       
       
       அவனது தாயார் பத்மினி, ஏகாதசியை கண்டிப்பாகவும் உண்மையாகவும் கடைப்பிடித்ததன் விளைவாக, பயங்கரமான ராவணனைக் கூட அவனால் வெல்ல முடிந்தது. இதில்  ஒன்றும் ஆச்சர்யப்படுவதற்கில்லை, "ஓ நாரதாரே!  ஏனென்றால் கார்த்தவீரிய அர்ஜுனன் பரம புருஷரின் ஆசீர்வாதத்தை பெற்றுள்ளான்" என்ற வார்த்தைகளை கூறிவிட்டு  புலஸ்திய முனிவர் புறப்பட்டார்.<br><br>
       
       
       பரமபுருஷ பகவான் ஸ்ரீ கிருஷ்ணர், 'ஓ பாவமற்ற யுதிஷ்டிரா!  நீ என்னிடம் கேட்டபடியே, இந்த விசேஷ ஏகாதசியின் சக்தியை உனக்கு விளக்கினேன். ஓ அரசே!  இந்த விரதத்தைக் கடைப்பிடிப்பவர் நிச்சயமாக எனது சொந்த இருப்பிடத்தை அடைவார். மேலும், தங்கள் ஆசைகள் அனைத்தும் நிறைவேற விரும்பினால், நீங்களும் அவ்வாறே செய்ய வேண்டும்' என்று முடித்தார்.<br><br>
       
       
       தன் அன்புக்குரிய பகவான் ஸ்ரீகேசவரின் வாயிலிருந்து இந்த வார்த்தைகளைக் கேட்ட தர்மராஜா (யுதிஷ்டிரர்) மகிழ்ச்சியில் நிறைந்தார். நேரம் வந்ததும் அவர் பத்மினி ஏகாதசியை உண்மையாகக் கடைபிடித்தார்.<br><br>
       
       
       சூத கோஸ்வாமி முடித்தார், "ஓ சௌனகா முனிவரே!  இந்த புண்ணிய ஏகாதசியைப் பற்றி நான் உங்களுக்கு விளக்கினேன். ஆண்டில் கூடுதலாக வரும் புருஷோத்தம அதிக  மாதங்களில் வரும் ஏகாதசிகளில் பக்தியுடன் விரதம் இருப்பவர், அனைத்து விதிகளையும் கவனமாகப் பின்பற்றி, மகிழ்ச்சியுடன் பகவானிடம்  திரும்புகிறார். இந்த ஏகாதசிகளைப் பற்றி வெறுமனே கேட்கும் அல்லது படிக்கும் ஒருவர் பெரும் புண்ணியத்தைப் பெறுவார், இறுதியில் பகவான் ஸ்ரீ ஹரியின் இருப்பிடத்தில் நுழைவார்.<br><br>
       
       
       ஸ்கந்த புராணத்திலிருந்து கூடுதல், ஆண்டில் கூடுதலாக வரும் புருஷோத்தம அதிக  மாத மாதத்தின் வளர்பிறை நாட்களில் நிகழும் ஏகாதசியான பத்மினி ஏகாதசியின் மகிமைகளின் விவரிப்பு இவ்வாறு முடிகிறது.
       </p>           
            
            
            
            
            
            
            
       